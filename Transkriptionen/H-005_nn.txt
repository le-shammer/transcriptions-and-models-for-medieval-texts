### 0012

des hilfe mir weiſev meiſterinne‧
ch wil ſcribē reinev magt‧
Alleʒ daz dev ſchrift vns ſagt‧
Von diner grozen heilikeit‧
Vn̄ dines leibes reinikeit‧
Swaz ich gehoꝛt han vn̄ geleſē‧
Von dir ſwa ich pin geweſen‧
Daz wil ich alder w͛lde kvndē‧
Daz dv vrowe vō minē ſvnden
Genædichlich helfeſt mir‧
Wan alle min troſt d͛ ſtet ā dir‧
Rainev Maꝛia nv bit ich dich‧
Daz dv gervͦchſt hoꝛen mich‧
Daz ich ditz bvͦchleī vol b̾ngē muͤʒ‧
Des hilf vor rainev magt ſvͤʒ‧
Ein bvͦch habēt die devtſchē h͛rē
Daz wart in geſant vō verren‧
Dar ab wart geſchriben ditz‧
Nach gotes
Er was geboꝛn von
Des kvniges dauid vō a
allez ſin herze ſtvͦnt im ze got‧
Vn̄ lebte gar nach ſinem gebot‧
Sein gvͦt teîlt er gern mit dē armē‧
Avch liez er ſich erbarmen‧
Vber der ſiechen vngemach‧
Swenne ſo daz er geſach‧
Er nam ein kônn vō ſinē geſlæht‧
Daz tet er nach der ivden reht
Dev vrowe was gehaizzen anne‧
De wart gegebē einē heligē māne‧
Dev vrow dev begvnde ovch in ir ivgēt‧
Mit ſchonen zvhten vn̄ rain͛ tvgēt‧
Got vn̄ ovch den levten allen‧
Weſen liep vn̄ wol gevallen‧
Si wart ir man ſchier gelich‧


### 0013

gen‧
ſchvͦffen ſi‧
vſev‧ daʒ man da bei‧
otes hvſer ſchone ziert‧
Got v ovch die heiligen damit êrt‧
Ir notdvrft von dem drittē teil‧
Si namen mit ir ſele heil‧
kint ſi nie gewunden beide‧
Daʒ was in ein groʒe laide‧
kindes gebvrt ſi nie gewunnen‧
Da von ſi trovrē oft begvnnen‧
Si baten got von himelrich‧
Daʒ er wolt erbarmen ſich‧
Vber ſi v wolt in geben
Ein kint da von gevrevt ir leben‧
wrde‧ vn̄ ovch ir kv̄ne gemêrt‧
Vn̄ got von himeltch geêrt‧ 
Daz ioachẏm vz dem tēpel wart get̾̾bē‧
dev meine rede
Dv ſolt vz dem tempel gên‧
v ſolt da voꝛ von rehtē ſtên‧
Got dines opffers niht engêrt‧
Davon biſt dv des niht wêrt‧
Daz dv din opffer ſvleſt legen
vf den alter wan den ſegen‧
Gotes haſt dv gar verlœ̂n‧
Daz ich dir ſage daz laze an zorn‧
kindes gebvrt dv nie gewnne‧
Vn̄ haſt noch nie gemêrt din kv̄ne‧
Dv biſt ein gotes v͛gezzē man‧
Gotes flvͦch hanget dir an‧
Dv gewnne noch nie dehein kīt‧
Niht vil reht ſtet din dinc‧
Dar vmbe ſo ginc dv drat hin vz‧
Vn̄ vnreine niht daʒ tepel hôvs‧
Her ioachym vil hart erchôm‧
Da er des bꝛieſt͛ rede vernam‧


### 0014

Er erſchrac der rede ſere
vn̄ enphienc vil groze ſwêre
Daz er wart ze ſolhē ſchanden
Voꝛ allen den die in erchanden‧
Nider er ſin hovbt do hienk
Wand er vz dem tempel gienk‧
Er ſvͤr vz ieruſalem‧
Vn̄ chom ze ſiner vrowē heîm‧
Allē ſinē vngemach er ir chlagt‧
Vn̄ weinde allez ſin lait er ſagt‧
Vrow āna grozez leit gewan‧
Da von daz ir lieber man‧
lait ſo grozen vngemach‧
Dar vmbe weînt ſi naht vn̄ tac‧
Si rieffen ovch ze got beîde‧
Daz er in ir grozez leide‧
Vn̄ ovch ir vngemach benæ̂m‧
vn̄ in ſchier ze helfe kæ̂m‧
Her ioachim von groz͛ ſinah‧
vn̄ von ſcham die er da‧
Erliten hêt vn̄ dvrch die ſchāde
Wolt er varn von dem lande‧
Er wolt ſich von den levte ziehē‧
Die in erkanden vn̄ vliehē‧
Er ſchafe vn̄ rinder vil‧
Di ſampt er in kvrzem zil‧
Vn̄ fvr mit ſinē knehtē vz‧
Verre in die wͤſt von ſinē hovſ‧
Er fvr vz mit ſinem viehe‧
Vrown annen er da heim lie‧
Sich verre von den levten zôh‧
Vrow anne beleîp da heī vn̄ vro‧
Er ſvͦr verre vf ein heide‧
Da vande er wazzer vn̄ weide
In die wſt er verre treip‧
Sine vihe magen tac da beleip‧
Do iaachim inder wͤſte wâs‧
Seins grozen leides er nie vergaz
Er rief ze got naht vn̄ tac‧
vn̄ bat in vmbe ſin vngemach‧
Ovch ſo vaſtet er alle tage‧
Vn̄ ſchrei ze got mit groz͛ chlage‧
Daz im got ze hilfe kæ̂me‧
Vn̄ im ſin leît benæ̂me‧
Vrow anna alein da heim belêib‧
Mit ſoꝛgen ſi ir zeit vertreib‧
Si bat ſtet vn̄ vlizichlich
Den ſvʒʒen got von himelrich‧
Daz er ſchier wolt verkæ̂ren‧
Irn vngemach von grozē ſwærē
Vn̄ ir man her wider ſente‧
Der nv was indem ellende‧
Do zeiget got ſin gvͤte‧
Wand ſwer in mit demvͤte‧
An rvͤfft in reinem h͛zen‧
Dem benimt er ſinen ſmerzen‧
Wand gotes milt iſt ſo geſtalt‧
Si iſt groz u manicvalt‧
Swer leidet not vn̄ arebeit‧
vngemach vn̄ herze leit‧
Let er ſich an ſitte genade‧
Gotes hilfe kvmt im drate‧
Als tet von himelrich‧
Got der gvt vn̄ ovch der riche‧


### 0015

Diſen heiligē levten zwein‧
Wand ſi troſt heten enkein‧
Wan dev barmherzikeit‧
Gotes der ie da bereit‧
Got der ſant einen engel dar‧
Der benam im trovren gar‧
daz got einē engel ſant zvͦ ioachim‧
der im daz chvnt tet daʒ er ein
toht͛ ſolt gewinnē dev haiʒet‧
maꝛia mvͦt͛ aller genaden vol‧
RAphahel ein engel hiez‧
Den ſande got v in daz hiez‧
Daz er chæ̂m zv ioachim‧
In die wͤſte vn̄ ſpræ̂ch zv im‧
vrêwe dich lieber ioachim‧
Vn̄ min rede vil reht vernim‧
Got der hat mich her geſant‧
Dir ze troſt in daʒ lant‧
Daz ich dir gebe ſolhen troſt‧
Da mit dv werden ſolt erloſt‧
Von diner not vn̄ diner ſwêre‧
Ich wil dir ſagen gvͦter mêre‧
Got der wil erbarmen ſich‧
Mit ſinen genaden vber dich‧
Wan dv ſolt ein kint gewinnen‧
Daz wirt erfvllet d͛ gotes minne‧
Ein gebvrt ſol von dir chomen‧
Dir vn̄ aller d͛ werlt ze vrvmē‧
Daz kint ſol ovch ein toht͛ weſen‧
Als dv wol maht haben geleſen‧
Im dem ppheten yſaẏa‧
Daz kint ſol heizen Maꝛia‧
Si ſol kvneginne werden‧
In himelrich vn̄ vf der erden‧
Daz kint belibet imm͛ magt rein‧
Nimm͛ gewīnet ſi mānes gemein‧
Doch ſo wil ich dir baz ſagen‧
Daz dev ſelbe tohter tragen‧
Sol einen ſvn von gotes minnē‧
Von got ſol ſi ein kint gewinnē‧
Vn̄ von des heiligē geiſtes rate‧
Der ſvn vns bꝛinget alle genade‧
Er wirt ovch all͛͛͛͛͛ d͛ w͛lt herre‧
Der heiligen lôn der engel ere‧
Von im wirt dev w͛lt erloͤſt‧
vn̄ allez menſchlich kv̄ne getroͤſt‧
Dar vmbe ſæ̂liger ioachim‧
Var zv diner vruwen hin‧
Vn̄ troͤſte ſi an irem leide‧
Von dirre botſchaft vrevt evch bêide‧
Do der engel diſe rede‧
Zv hern ioachim getet‧
Ioachim gên irlm‧
Des erſten fvͦr vn̄ dar nach heim‧
daz d͛ engel chom zvͦ vrôn annē‧
Do d͛ engel chom von dāne‧
Do chom er zehāt zv ſand āne‧
Er grvͦzt ſi u ſprach zv ir‧
Gotes vride ſei mit dir‧
Dv biſt ein vil ſæligez wip‧
Sælik iſt din ſæ̂l vn̄ ovch din lip‧
allez dein laît daz hat ein ende‧
Wan alle dine miſſewende‧
Die wil got von dir v͛triben‧


### 0016

Dv biſt ſælic voꝛ allē wiben‧
Ein gebvrt wil er dir geben‧
Da von gevrêwt wirt din lebē‧
Er wil dir geben ein kindelin‧
Daz gar vertribt dev ſoꝛge din‧
Dv ſolt eins kindeſ ſwang͛ w͛den‧
Des lob ſol wachſen vf d͛ erden‧
vn̄ ovch in dem himelrich‧
Nimm͛ menſche wirt im gelich‧
Ein tohter wirt daz ſelbe kint‧
alle die inder werlde ſint‧
Die werdent vō dem kind erloͤſt‧
Ovch wirt ez der engel troſt‧
Maꝛia ſol daz kindelin‧
heizzen mit dem namen ſin‧
Ez ſol ovch imm͛ beliben magt‧
Als yſaias von ir ſagt‧
Tragen ſol ſi doch ein kint‧
an allev dinc dev velſchlich ſīt‧
Daz kint daz von der toht͛ din‧
Geboꝛn wirt daz ſol ſin‧
Von himelrich gotes ſvn‧
Dar vmbe chvnt ich dir daz tvn‧
Dv ſolt ze ieruſalem‧
Varn wan dar her ioachem‧
Chomen ſol din lieber man‧
Den ſolt dv vrolich da enphahē‧
Do der engel diſev rede‧
zv der vrowen gar getêt‧
Do lie er ſi vn̄ fvr von danne‧
Der botſchaft vrevt ſich ſāde āne‧
Daz vrow āne ſvͦr ze irlm̄‧ Vn̄
vande da hern iôachêm
Schier dar nach vrow āne fvͦr
ze irlm̄ andaz vr fvͦr‧
Ob daz allez war nv wêre‧
Daz ir der engel ſaget mere‧
Do ſi chom ze irlm̄‧
fvr ein tôꝛ gie ſi ſtên‧
Daz iſt geheizen daz gvldein tôꝛ‧
al da ſaz do lange voꝛ̂‧
Schier dev vrowe nam des war‧
Do ioachim gevarn chom dar‧
Mit ſinē chnehtē v ſinem vihe‧
vrolich in dev vrowe enphie‧
Do ſi iren man geſach‧
ze got von himel ſi do ſprach‧
Ich lob dich h͛re ſchepfer min‧
Wan grôz ſi iſt dev genade din‧
Ich lob dich wand ich minē man‧
Geſehen mit minen ovgē han‧
Drat ſi im engegen gienc‧
vrolich ſi in vmbe vienc‧
Si ſprach willechomē lieber wirt‧
alles mines leids ein ende wirt‧
allez min trovren hat ein ende‧
Wand ich dich von dem ellende‧
Enphangen han lieber herre‧
Mir iſt lait din groze ſwêre‧
Do ioachim ſin vrowen ſach‧
Mit grozen vrevde er zv ir ſprach‧
nv lob ich got von himelrich
Daʒ ich lieber vrowe dich.
Geſvnt vn̄ lebendic fvnden han.


### 0017

Daz macht mich aller ſoꝛgē an‧
Nv waiz ich wol ez mvͦz geſchehē‧
Vn̄ gelovbe daz ez ſol ergen‧
Allez daz der engel mir‧
Hat geſagt verre von dir‧
zv dem tempel ſi beidev giengē‧
Den ſegen ſi do enphiengen‧
Dar nach ſvren ſi hin heim‧
vrow anna vn̄ ovch ioachîm‧
Do ſi fvͤren vf der ſtrazen‧
Do mohten ſi niht gelazen
Ir ietwederz tet dem andern chvnt‧
Wie ſi des heiligē engels mvnt‧
Hêt getroͤſt daz ſi gewinnen‧
Solten ein kint von rein͛ minnē‧
Vn̄ daz kint ein toht͛ wrde‧
Daz chæm von ir gebvrde‧
Vn̄ daz Maꝛia daz ſelbe kīt ſol heizē‧
Wand ez der engel hat geheizen‧
Vn̄ ovch daz ſelbe ſol werden‧
kvneginne vf aller der erden‧
v daz von dem ſelben kinde‧
allez iſraheliſch geſinde‧
Erloſt wrde vn̄ alle die levte‧
Daz do lebt vf der erde noch hevte‧
Der engel het ovch daz geſagt‧
Daz daz kint ſolt beliben magt‧
vn̄ ſolt doch einen ſvn gewinnen‧
Ane man von gotes minne‧
Mit diſer rede chomen heim‧
Vrow āne vn̄ ovch her ioachîm‧
daz vrow āne Marien ſwāg͛ wart‧
DEv zeit geſtvͤnd niht lang͛‧
vrow anna wart des ſwāg͛‧
Do alſo lange daz heilige wib‧
Getragen het̂ des kindes lip‧
Daz im got ein ſêl geben‧
Solt‧ da von ſich hveb ſin leben‧
Do macht got von himelrich‧
Ein heiligev ſæ̂l tugentlich‧
Vn̄ ſande ſi indes kindes lip‧
Des ſwanger was daʒ heilig wip‧
Der ſêl die got dem kindelin‧
Schvf‧ gab er di grozē genade ſin‧
Mit manicvaltiger tugent‧
Erhvͦb ſich ſin reinev ivgent‧
Er gab ir ſinen geiligen geiſt‧
Mit den ſiben gaben meiſt
Wand dev heiligev ſæ̂le was‧
Chomen indaz reine vaz‧
Der in beiden was gegeben‧
Bei ein ander in ir leben
Der heilige geiſt von himelrich‧
Chom in die ſel tugentlich‧
Vn̄ macht ſi reîn von allē ſvndē‧
Da von wil ich ev daz chvnden‧
Daz die von mannes leibe‧
Chomen ſint vn̄ ovch vō wiben‧
Geboꝛn ſint die mvzzen alle‧
Ineinerſlehte ſvnden gevallen‧
Da vns her adam mit erſtach‧
Do er die gehoꝛſam brach‧
Dev ſelbe iſt geheizen‧
Oꝛigīale wand von vleiſche‧


### 0018

Geſlehte gewinne wir dē leib‧
Beidev man vn̄ ouch dev weib‧
Wir werden ovch da mit geboꝛn‧
Da von werde wir alle verloꝛn‧
Ob vns dev ſvnde niht ab genomē
wirt in der touvffe īchriſtes namē‧
von der ſvnde wart daz lieb‧
kint‧ inſiner mvͦter leibe‧
Mit dem heiligē geiſt gereinigt‧
vn̄ wart ſi ovch von im geheiligt‧
Do Maꝛia wart geboꝛn‧
Do ergangen was ir vriſt‧
Als der vrowen ſit noh iſt‧
vn̄ dev zit ovch chomen was‧
vrow āne ir rains kīdes genaſ‧
Groze vrevd ir do geſchah‧
Do ſi ir liebez kint geſach‧
Ovch vrevt ſich der vater ſin‧
Do er geſach daz kindelin‧
Si lobten got von himelrich‧
Daz er ſi ſo tvgentlich‧
Hêt erloſt von irem leide‧
Dar vmbe lobtē ſi got beide‧
Do wart daz kint Maꝛia geheizē‧
Als ſi der engel het geheizē‧
Reinchlich wart daʒ kīt gezogē‧
Sein wart mit vleiz wol gephlogē‧
In ſiner ivgent was daz lieb‧
kint ſo rain an ſinem lib‧
Wnder die des alle namen‧
Die ez hoꝛten vn̄ v͛namen‧
zvhtichlich ſin͛ mvͦter bꝛvſt‧
Ane girliche gelvſt‧
ze ezzen phlac daz kindelin‧
Mêzic was ovch dev ſpiſe ſin‧
do Maꝛia daz chint opfft͛ iden tēpel‧
Do ahzic tage daz kint waſ alt
als im ſin mvͦter hêt gezalt‧
Vrow anne vn̄ ovch her ioachim
ſvrten ze ieruſalem‧
Daz kint vn̄ opfft͛en daz got‧
Nach hern moẏſes gebôt‧
Ein tvrteltovben v ein lêmlîn‧
Ophffert ſi fvr daz kindelîn‧
Die ivden vn̄ di phariſe͛͛͛͛͛‧
Die ioachim erchanden ê‧
Do ſi daz raine kint geſahen‧
Des alle miteinander iahen‧
Daz ioachim heiliger man‧
fvͤr‧ wand im got getan‧
Hête genade ſvnderlich‧
Mit einem kinde ſo loblich‧
Do ſi begiengen allez daz‧
Daz in̂ der ê geboten was‧
Daz kint ſvrten wider heim‧
vrow anne vn̄ h͛ ioachim‧
daz Maꝛia des erſtē begvnde reden‧
Do daz kīt als alt was woꝛdē‧
Daz ez reden moht mit woꝛtē‧
Lerent ez hvt ſiner zvnge‧
Alſo kindes u alſo ivnges
Daz nie von ſinē mvnde chom
vvnſch rede noch menſche v͛nam‧
Daz ez ie boſez woꝛt geſpræ̂ch‧


### 0019

vn̄ kintlich zvht ovch ie gebrêch‧
Ez kærte ovch alle ſine rede‧
ze got die ez ſtet oder ie getet‧
vn̄ alle ſine woꝛt waren alſo‧
Daz ie ze got zôh‧
Daz Maꝛia an dē dꝛittē iar‧
geſvͤrt waſ zv dē tēpel‧
Do drev iar daz kindelin‧
Was alt nach d͛ gebvrt ſein‧
vrow āne vn̄ ovch ioachim‧
Ez fvrten ze ieruſalem
Sin opher ſi ovch mit ir namen‧
Zv ſalomōis tempel châmen‧
fvnfzehen ſtapſen vn̄ grêde‧
het der tempel die man ſtete‧
Do ſi an die ſtiege chamen‧
Daz opfer in die hant namē‧
Daz kint Maꝛia ſich zehant
Zôh von ſiner mvter hant‧
Die ſtiege gie ez vf aleine‧
vn̄ bat von niemē hilfe cheine‧
Do ſi zv dem alter gienc‧
Ir opfer an ir hant gevienc‧
vn̄ legen ovf den alter daz‧
Wolten‧ daz kint da bereit was‧
vn̄ zv dem opfer dꝛate cham‧
Mit ſinen hentelin daz nam‧
Selbe daz vf den alter legte.
Siner mvter ez niht enbeite‧
vn̄ ovch ze einem opher ſich‧
Er gab got von himelrich‧
Do die levte daz geſahen‧
Des allemiteinand͛ iahen‧
Daʒ daʒ chint noch ſolte w͛den‧
Hoh gelobt vf der erden‧
Die bꝛieſter baten ioachîm‧
Maꝛien vater daz er în‧
Daz kint enphvlih ſo eʒ wrde‧
Siben iar alt nach der gebvrde‧
Si lobten im ovch daʒ‧
ane valſch u ane haz‧
Daz ſi ez wolten enphan‧
zv dem tempel vn̄ weſen lan‧
In gotes dienſt bei der gemain‧
Der zwelf magtdie ſtete rain‧
Da inne dienten vhzichlich got‧
vn̄ lebten gar nach ſinē gebot‧
Des vrevt ſich her ioachim‧
vn̄ gerne gelobt des ſi in
Baten‧ vn̄ fvͦr vrolich vō dāne‧
vn̄ fvͦr mit im ſin wip vro āne‧
vn̄ fvrten heim ir liebez chīdelin‧
Mit allem vleiz phlagē ſi ſeîn‧
Der vater vn̄ der mvͦter ſîn‧
Lerten daz raine kindelin‧
Got mit allem h͛ʒen minnen‧
Vn̄ lobten in mit allen ſinnē‧
Behalten chevſch vn̄ demvͤtikeit‧
Milte‧ gvͤt. u reinikeit‧
Der vater ſvnderlich ſi lêrt‧
Daz ſi alle dev levt ert‧
vn̄ ſi het ſi alle gelich‧
Als wol den armen ſam dē reich‧
Vn̄ daz ſi phlegē ze allen ʒeite‧
Haz vn̄ neît u zoꝛn v͛miden‧


### 0020

vn̄ daz ſi ſich voꝛ hohvart hvͦte‧
v ʒvg von geitikeit ir mvͦte‧
Der mvͦt͛ lert ovch die toht͛‧
Waz ſi ſei gvͦtes gelern mohte‧
Daz ſi hete lieb ze gote‧
vn̄ lebte gar nach ſinē gebote
Daz ſi wêr chevſch vn̄ raine‧
Getet ovch nimm͛ ſvnde cheine‧
Si lert ſi ſchon vn̄ rehte leben‧
alle zeit nach tvgent ſtreben‧
Daʒ lieb kint des niht enliez‧
Waz daz ſi der mvͦter hiez‧
Vn̄ waz ez lert der vater ſin‧
Daz ſlôz ez indaz herze ſin‧
vn̄ zv manikvaltig͛ tvgent
vlaiz ez ſich in ſin͛ ivgent‧
Daz Maria zv dē tēpel wart geben‧
Nv ſagt vns der ſchrift zewaꝛ‧
Do ſi alt waſ woꝛd͛e ſibē iar‧
Maꝛia‧ do nam daz kindelin‧
Der vater u ovch die mvͦt͛ ſin‧
Vn̄ gaben im ſchoͤn gewant‧
zv dem tempel ſi zehant‧
Si fvren hin ze irlm‧
vrow āna u her ioachym‧
Vn̄ den prieſt͛ ſi befulhen im‧
Die des tempels maiſt͛ waren‧
Des tempels brieft͛ alle gemain‧
Enphiengē Maꝛiam die rain‧
vn̄ namen ſi zv der ſamnv̄ge‧
d͛ zwelſ magt dev chevſch vn̄ iv̄ge
In dem tempel dientē got‧
vn̄ lebten ovch nach ſinem gebôt‧
wie der ſamnvnge were‧
Des wil ich ev geben die lere‧
Die brieſter vn̄ di phariſe‧
heten inder alten‧ ê‧
Begvnnen eines newen ſît‧
Got erbvten ſi da mit‧
Sinen dienſt der was alſus‧
Si heten bei dem tepel hovs‧
Gemacht hovſer manig͛ſlaht‧
Gelich nach eins choꝛes aht‧
Raine mæ̂gde ſi dar in enphiengē‧
Die gotes dinſt dar īne begiengē‧
d͛ magt waren zwelſ ze reht‧
Nach der ivden zwelſ geſleht‧
Der ſelben maget oꝛden was‧
Daz ſi heten allez daz‧
In ir hvͦt daz da was‧
Vn̄ der altertvͦch beſahen‧
Vn̄ der gewant der pꝛieſt͛ phlagē‧
Vn̄ neten daz ze hohzeiten‧
Wol mit golde u mit ſeiden‧
Ovch chērten ſi den eſterriche‧
Des tēpels phlagen ſi reinichliche‧
Ovch die maget niht enliezen‧
Si woꝛhten ſwaz die bꝛieſt͛ hiezē‧
Samit vnde paltigen‧
Phelle‧ ſtolen‧ vn̄ poꝛtelin‧
Wollen vlachs v ovch von ſiden‧
Daz woꝛhten ſi ze rehten zeitē‧
Wēne ſi w͛kes niht enphlagen
Irem gebet ſi an lagen‧


### 0021

Si dientē got deſt vlizichlich‧
Mit rehtē leben chevſchichlich‧
Die vrowen inder bꝛieſt͛ hvͦt‧
Waren von des tempels guͦt‧
Ezzen trinken vn̄ gewant‧
Gelich gab man in allenſamt‧
Si waren bei dem tempel hovs‧
Selten chomen ſi dar‧ vʒ‧
Vnz daz ſi chomen zv den iaren‧
Daz ſi groʒ vn̄ mannebæ̂r warē‧
Do gaben ſi di prieſt͛ vō danne‧
Mit des tēpels gvͦt ze māne‧
Daz Maꝛia zvͦ dem tēpel enphagē wart‧
Maꝛia ʒv den magden chom‧
Ir rainʒ lebē ſi ſich an nam‧
vn̄ mit vleiz des alles phlac‧
Waz ſi von den andern ſach‧
Waz man ſi ovch tvͦn hiez‧
Nimmer niht ſi des verlieʒ‧
Den magden ſi allē gehoꝛſā was‧
Vil ſchier ſi verdiente daz‧
Daz die vrowen alle gelich‧
Maꝛien heten ſvnderlich‧
In rehter lieb mit ganz͛ mînne‧
Mit trewen vn̄ mit gvͦten ſinnen‧
Si ſi wrken vn̄ ovch leſen lerten‧
Die heiligē ſchrift v alle ſi erten‧
Maꝛia mit aller ſlahte tvgent‧
lobten ſchon in ir ivgent‧
Si begvnde mit grozen zvhtē‧
fvͤr die andern alle levhten‧
Vn̄ ſcheinen ſam d͛ moꝛgē ſtern‧
fvͤr die andern maget verre‧
Si begvnde ſchiere merken‧
Allez daz man ſi lerte wrken‧
Allev dev werk waren wiplich‧
vn̄ ovch magden zimlich‧
Samit vn̄ baldekin‧
vn̄ ander rainer boꝛtelin‧
Mit golde wrken vn̄ mit ſeidē‧
Daz lernt ſi în chvrtzen ʒiten‧
Spinnen reihen vn̄ nên‧
Daz golt vmbe die ſeiden drên‧
Die heiligē ſchrift ſi ſchier begūde‧
leſen daz ſi wol chvnde‧
leſen vn̄ vernemen wol‧
Wie man ſi verſten ſol‧
Si lernt gar die alten ê‧
Dev fvnf bvͦch von moyſe‧
Salomōis bvͦch v ovch di vier
Der chvnge bvͦch der lernt ſchiͤr‧
Die ppheten vn̄ den ſalter‧
lernt Maꝛia īchleinē alter‧
Die mægde bei den Maꝛia was‧
Nam wnder groz des allez daz
Maꝛia moht in iungen tagen‧
Alſo weiſen ſin getragen‧
Si lobten ſi vn̄ bvten ir ere‧
vn̄ dienten ir reht alſo verre‧
Ir vrowē vn̄ ovch ir kvnegīne‧
Si erzaigtē ir lieb vn̄ gāze mīne‧
Maꝛia da wider ovch da ſich‧
Ienen allen reht demvtichlich‧
Erbot mit dienſt getrewlich‧


### 0022

Vn̄ diente in allē ſvnderlch‧
Wenne daz der ſweſt͛ aine
het ærbeit die ſi niht alene
Getragen mohte do was bereît‧
Maꝛia v ir der arebeit‧
Volbringē half mit vrôwē mvͦte‧
vn̄ tet daz gern dev rain dev gvͦte‧
Si ovch raines ſites phlac‧
Wenne daz ſi iemen ſah‧
Der vngemach vn̄ h͛zenleit‧
An leib vn̄ ovch an ſele leit‧
Sinē vngemach den half ſi  tᷓgen‧
Vn̄ half in mit trewen chlagen‧
Si vertraib ovch ſinē ſmerzē‧
Ob ſi moht mit rainē herzen‧
Ob ſi im niht helfen chvnde‧
Doch troſt ſi in mit ſvͤzē mv̄de‧
Swer armvͦt lait vn̄ hvng͛not‧
Gern ſi dem ir helfe bôt‧
Waz ſi dem chvnde v môht gegebē‧
Daz gab ſi im daz er ſin leben‧
Gevriſten moht ir hvngers not‧
Si half mangē von groz not‧
Swer mit ſihtvͦm bechv̄bert wa‧
Dem half ſi gern daʒ er genaſ‧
Vber ſiͤchen vn̄ alle die armen‧
Liez ſi gern ſich erbarmen‧
Si vlaiz ſich wie ſi mohte chvmē‧
Den levten algelich zevrvmē‧
Wan barmherzic vn̄ gvͦt‧
Daz dev rain vn̄ dev wolgemvͦt‧
Nimmer mer menſchē beſwæ̂rt‧
alle levt gemein ſi êrt‧
ane zoꝛn vn̄ ane haz‧
Gar ir rainez h͛ze was‧
Ane valſch vn̄ ane neît‧
Lebt Maꝛia ovch alle zeit‧
Si enhêt ovch dehein hohvart‧
Nie bezzer menſch geboꝛn wart‧
Si chvnde niht vlvͦchē noch ſcheltē‧
Si ret lvtzel vn̄ ſelten‧
Alle dev woꝛt vn̄ alle dev rede‧
Dev die raine magt getet‧
Dev chæ̂rt ſi alle zeit alſo‧
Daz ſi die ze gvͦte zôh‧
Vn̄ daz ſi beziert ovch da mit‧
Der levt leben vn̄ ir ſît‧
Wand dev rain vn̄ dev gvͦt‧
An ir woꝛten ſich ſo hvͦt‧
Daz ovz irem ſvzem mvnde‧
Nie menſch vernemen chvnde‧
Da von bœ̂ſervnge iemen næ̂me‧
Vn̄ iemen ovch ze ſchaden chæ̂me‧
Alle zeit ret ſi daz beſte‧
Von den levten die ſi weſte‧
Daz ez der menſche niht enhoꝛt‧
Alſo hvͦt ſi ir woꝛt‧
Daz ſi nie menſch vbelgedaht‧
Noch nimm͛ menſch ze laſt͛ braht‧
Si ovch eines rainen ſites phlac‧
Waz ſi hoꝛt oder ſach‧
Daz alle zeit ſi zv gut chêrt‧
Nimmer niemen ſi v͛ mêrt‧
Maꝛia was chevſch vn̄ rain‧


### 0023

Maꝛia trvͦc dev chr̂on alein‧
Voꝛ allē magden mit groz͛ tvgēt‧
Jn ir alter vn̄ in ir ivgent‧
Si was demvͤtic vn̄ gedvltich‧
ze allen zeiten hvͦt ſi ſich‧
Daz niemen moht ovf ſi gedenchē‧
Boͤſev dinc vn̄ ſi gedhrenchen‧
Si was gvͦt vn̄ milte‧
Allen levten gab ſi bilde‧
Mit gvͦten ſiten vn̄ rehte zvhten‧
Aller der werlde begvnde ſi levhtē‧
Sam der liehte moꝛgen ſtern‧
Der erſcheint in die w͛lt verre‧
Die levt lobten alle gemeîn
Maꝛien die ſvzen vn̄ die rain‧
Si ſprachen ir alle chvnegīne‧
Daz taten ſi mit rehtem ſinne‧
Da von daz bvͦch ein mæ̂r ſagt‧
Wie Maꝛia dev raine magt‧
wart geheizen chvneginne‧
D̾ ſelbē rede ich hie begīne‧
daz Maria chvnegīne gehaizen wart‧
Die brieſt͛ die des tēpels phlagē
Manig͛ ſlahte w͛ke bevalhen
Den magden inder ſamnvungē‧
Beide den alten vn̄ den ivngen‧
Si gaben in golt vn̄ ſiden‧
Vn̄ mangerſlaht geſmeide‧
har‧ povm wolle vn̄ vlachs‧
Die brieſt͛ gebvtē dē magden daz‧
Daz ſi da von ſolten wirken
Gezierde zv der gotes chirchen‧
Caſvln ſtolen vn̄ alben‧
Mit golde genêt allenthalben‧
Tebich vn̄ vnbehenge‧
Hiezen ſi ſchon volbꝛingen‧
Vanen vnd alter tvͦch‧
Vn̄ ovch tweheln vber der bvͦch‧
Samit phelle vn̄ baldekin‧
Gvrtelin‧ vn̄ poꝛtelin‧
Daz hiezen ſi die bꝛieſt͛ wurken‧
Allez zv gotes chirchen‧
Do die magde daz werc enphiēgē‧
Einen rat ſi angeviengen‧
Daz ſi ſolten vnder ſich‧
Tailen daz werc reht gelich‧
Mit einem loz den magden allē‧
Daz begvnde wol gevallen‧
Vn̄ gelobten ovch dar zvͦ‧
Swelher daz loz geviel alſo‧
Daz von ſiden vn̄ von golde‧
Phelle‧ paltigein wurkē ſolde‧
Dev ſolt weſen chvneginne‧
Aller maged un̄ meiſterinne‧
Daz loz wart gewoꝛfen do‧
Ein ieſtich magt zoh ſich dar zvͦ‧
Daz ir daz ſelbe loz beſchiede‧
Maꝛien loz alſo geriete‧
Daz ir golt vn̄ werc ſo viel‧
Daz ez allen magden geviel‧
Wol‧ vn̄ hiezen ſi alle chvnigein‧
Gemain vn̄ ovch meiſterin‧
An allen tvgenden do‧
Nam Maria der magt ʒvͦ‧


### 0024

Mit grozem vleiz ſi diente got‧
Vn̄ lebte gar nach ſinem gebot‧
Si was in dem tempel ſtæ̂te‧
An gotes dinſte in ir gebete‧
Wenne ſi gebetes niht enphlac‧
Nimm͛ ſtvnde man ſi mvͤzic ſach‧
Si cheret ſchon daz tēpel hovs‧
Den vnvlat trvͦg ſi dar vz‧
Dev alter tvͦch ſi ovch beſach‧
Der opfer vaz ſi ovch phlac‧
Als ſi des werkes ſolte phlegen‧
Daz ir ze werke wart gegeben‧
Des phlac ſi ſo meiſterlich‧
Vn̄ woꝛht ez ſo wunechlich‧
Daz alle die levt die ez geſahē‧
Lobten daz vn̄ iahen‧
Daz Maꝛia dev magt hêr‧
Gotes genaden vol wêr‧
Wenne dev rain iht woꝛhte‧
So habt ſi ſich ingotes voꝛhte‧
zv allen geiſtlichen dingen‧
Wie ſi dev moͤht volbꝛingen‧
Leſen‧ beten‧ uibiliern‧
Venien‧ wainen‧ ꝛtēpliern‧
Daz was do ir chvrzweil‧
Wenne ſi mvͦʒʒe het vn̄ weîl‧
Mit rainem herzen vn̄ andaht‧
Die ſiben tagezeit ſi tæglich ſpch‧
Die heilig ſchrift ſi ofte las‧
Des ſi ovch nimmer vergaz‧
Waz ſi las mit dem mvnde‧
Daz verſpart ſi indes h͛ze grvͦde‧
Alle tag ſi ze vaſten phlac‧
Gar vnz an den mitten tac‧
Die gotes engel von himelrich‧
Maꝛien zaigten ofte ſich‧
Stæ̂t ein engel zv ir cham‧
Von dem ſi troſt v lere nam‧
Vn̄ rehtes lebens ir die weiſe‧
Gab vn̄ brach ovch ir die ſpeiſe‧
Er braht ir daz himel brôt‧
Ze mittem tag er ir daz bot‧
An aller ſlahte ſpeiſe ſi was‧
Anderr ſpeiſe ſi dehein âʒ‧
Wan daz brot daz ir geſant‧
Wart von got bei des engels hant‧
Di ſpeiſe die ir die bꝛieſter gaben‧
Nam ſi daz ſi mohte laben
Damit die ſiechen vn̄ die armen‧
Vber die ſi ſich phlac erbarmen‧
Die andern mægde giengen vz‧
zv iren vrevden vz dem hovs‧
Ettewen̄e vmbe chvrtzweil‧
Maꝛia hvͦt da heim die weil‧
Vz dem hovs ſi ſelten cham‧
Niht chvrzweil ſi ſich an nâm‧
Elyzabet Marien mvͦme‧
Hern zachaꝛias chône‧
Dev was geſezzen inder ſtat‧
ze irlm inder ſi bât‧
Maꝛien daꝛ ſi zv ir gienge‧
vn̄ von einand͛ troſt enphiengē‧
Wa Maꝛia dev maget was
Dev ir zvht nie vergâz‧


### 0025

ze allen zeiten habt ſi ſich‧
Als rehte tvgentlich‧
Daz alle die gebezert wuͦrden‧
Die ſi ſahen u hoꝛten‧
Wa Maꝛia hin gienc‧
Nider ir hovbt ein ŵenic hiͤnc
vfreht ſi doch ze gen phlac‧
Nider mit den augen ſi ſach‧
Ir ovgen liez ſi niht vmbegên‧
Daz ſi niht des mohten geſehen‧
Daz ir herze moht gechrenken‧
Vn̄ iemē valſch vf ſi gedenken‧
Wenne iemen chom zv der ſvͤʒen‧
Maꝛien der ſi wolde grvͤzen‧
Dem antwuͦrt ſi vil demvtichlich‧
Vn̄ danknt ovch im andæhtichlich‧
Solher woꝛt ſi ſite hêt‧
Da ſi levten mit danknte ſtêt‧
Got ſi gelobt von himelrich‧
Vn̄ ſin vrid geſegen dich‧
Wie wolgetan Maꝛia was‧
IN vollen niemen moht gebraiten‧
Marien lop vn̄ gar geraiten‧
Alle die tvgent der ſi phlac‧
Heiliger vrowē nie menſch geſach‧
Scūs epyphanius‧
In ſinem bvͦch ſcribet er ſûs‧
von ſande Maꝛien der magt hêr‧
Wie daʒ ſi geſtalt wêr‧
Wie ſchoͤn vn̄ ovch wie wolgetan‧
Sinnechlich vn̄ wnneſam‧
Da von ſchribet er vns ovch daz‧
Als Maꝛia geziert was‧
An ir ſele mit tvgendē rich‧
Alſo was dev magt tvgentlich‧
Vn̄ wolgetan anir leibe‧
Si was ſchoneſt aller wibe‧
Si was weiʒ̂ ſchoͤn vn̄ blanc‧
Niht ze chvrz u niht ze mazē lāc‧
Ir lip was weiz vn̄ wolgevar‧
an aller ſlahte wandel gar‧
Gêl vn̄ goltvar was ir har‧
Daz ſagt vns der ſchrift fvr war‧
Ir zopf groz lanc v ſleht‧
Wol gevlohten vn̄ reht‧
Jr bran‧ waren provn vn̄ ſmal‧
Wolgetan ovch daz hirnſtal‧
Ir ovgen ſam daz chertzen lieht‧
Lavhtē vn̄ war̂en niht‧
Noch ze groz noch zechlein‧
Wol gelich dem edeln ſtein‧
Der ſaphirus iſt genant‧
Oder dem der da haizt yochant‧
Daz weiz inden ovgē milch‧ var wa‧
Glitzent als daz weize glas‧
Ir naſe was ſleht v wolgetā‧
aller ſlahte wandels an‧
Ir mvnt d͛ was wunnechlich‧
v an ſehen minnechlich‧
Ir lefs rot vn̄ roſenvar‧
Rain vn̄ angepreſten gar‧
alle gelih vn̄ wol gereht‧
Ir zende waren vil ſlêht‧
Weiz v ſleht vn̄ gar rein‧


### 0026

Dem weizen ſne dar an genain‧
Ir wengel waren lilien var‧
vn̄ het ſich ovch gemiſchet dar‧
Rote roſen varwe vn̄ ſchein‧
Da von wurden dev wængelin‧
Geziert als der ein lilen lait̂‧
Vn̄ dar vf ein roſen brait‧
Ir chinne daz was ſinewel‧
Schoͤn an aller ſlahte meil‧
Mitten gie ein grvͤbelin‧
Dvrch daz kinne da von ſein̂̂‧
Gezierde deſte grozer was‧
vn̄ ſtvnt daz anclvtʒe do baz‧
Ir chêl weiz vnd blanc‧
Ir hals niht dike ze mazē lanc‧
So ſchoner lip vn̄ ovch ſo rain‧
An gotes ſvn alein‧
Geſāment wurden nie gemeîn‧
Als an der magt Maꝛien raîn‧
Weiz vn̄ ſchoͤn Maꝛien hent‧
Waren vn̄ wol behent‧
ze allem werke vrowelich‧
Dev ir waren zimelich‧
Ir vinger waren lanc u ſmal‧
Ir negel rain ſchon vber al‧
Schon ſtvnt ir an ir gên
Gvtlich was ir ovgen ſehen‧
alle ir ſit vn̄ ir gebaren‧
Schoͤn vn̄ ovch zvhtic waren‧
Daz alle die ir leben ſahen‧
Des allemiteinander iahen‧
Daz ſi wæren ſvnderlich‧
Genaden vol von himelrich‧
daz die brieſt͛ woldē Maꝛien ze manne gebē‧
IN div lant vber al‧
Maꝛia lob der magde erhal‧
Do fvnzehē iar Maꝛia dev magt‧
Was woꝛden als dev ſchrift ſagt‧
Die bꝛieſter gaben ein gebot‧
Vn̄ iahen ez chæ̂me von got‧
Daz man ze māne ſolde geben‧
Die maget alle inelich leben‧
Die chomen werē zv ir tagen‧
vn̄ mohten chonſchaft getragen‧
Do chomen dar vil ivngelinge‧
vn̄ der alten vf den gedinge‧
Daz Maꝛia moht werden‧
ze einer rehten chonen vf erden‧
Do hiezen die bꝛieſt͛ gemai᷍n‧
Daz Maꝛia dev maget rein‧
Einen chonneman ir næ̂me‧
Der ir leben reht gezaeme‧
Si ſprachen Maꝛia dv magt here‧
Got hat dir groze ere‧
ze ſêl vn̄ ze leib gegeben‧
Wan er hat gehohet din leben‧
Mit mangerſlahte tvgent‧
Dv haſt gedient in diner ivgent‧
Daʒ dev werlt dir ellev holt iſt‧
Vn̄ got ovch von himel biſt‧
Dar vmbe bitte wir vrowe dich‧
Vn̄ manen dich alle gvͦtlich‧
Daz dv chereſt dinen vlîz‧
Daz dv vns gehoꝛſam ſeiſt‧


### 0027

Vn̄ nemſt vrowe vz diſen allē‧
Der dir aller beſte gevalle‧
Einen man ze rehter ê‧
Nach dem gebot moyſe‧
Daz von dinem libe chôme‧
Ein frvht der werlt zevrv̂me‧
Do Maꝛia dev rede vernam‧
havt ſi da von erchâm‧
Ir ſchonev woꝛt wrden verchæ̂rt‧
Wand ſi magtvͦms ie begêrt‧
In ir herzen tvgentlich‧
Bat ſi got von himelrich‧
Daz er ſi bewiſen wolde‧
Waz ſi dar zv ſprechen ſolde‧
Si ſtvnt vf‧ vn̄ ſprach‧
V des offenbêr iach‧
Daz ſi nimmer vf der erden
Mannes wip wolde werden‧
Si ſprach ich han einē man erchoꝛn‧
Daz hôher man nie wart geboꝛn‧
Vf aller diſer erde‧
Als edel vn̄ als werde‧
Er kvnic vn̄ herre‧
Von ſinem leib ſag ich ev mæ̂re‧
Sin kvnicrich iſt alſo geſtalt‧
Da wirt nimmer niemen alt‧
Da wirt nimm͛ niemen ſiech‧
Da iſt nimm͛ ſtreit noch chriech‧
Da iſt weder haz noch neît‧
Da iſt vrid ovch alle zeît‧
Da leit niemen inne tot‧
Da iſt weder lait noch not‧
Da hat niemen vngemach‧
Vnvlat man da nie geſah‧
Da iſt weder dvrſt noch hvng͛‧
Da ſpotet der alte niht der ivng͛‧
Noch zechalt noch ze haiz‧
Da leidet niemē deheinē ſwaiz‧
Niemen da vergevzzet‧
Der weil niemen da v͛dꝛevzzet‧
Da wirt nimmer in̂ne naht‧
Slafes wirt da nimm͛ gedaht‧
Ewiges liehtes iſt da bei‧
Schoner danne dev ſvnne ſei‧
Tovſent ſtvnt vn̄ ovch der mane‧
Der beider lieht iſt man da ane‧
Der brevtegā u der h͛re min‧
Der geit dem lande ſchonē ſchin‧
Er geit ovch dem ſelben lande‧
Ere vn̄ vrevde manger hande‧
Dev vrevde nimm͛ ende nimt‧
Wen der ſelben vrevde wol gezimt‧
Nimmer den bedꝛiezē mach‧
Dev vrevd iſt gar an vngemach‧
Da iſt ſteter engel ſanc‧
Vn̄ ovch ſvzer herpfen chlanc‧
Die engel mit den ſelben ſingēt‧
Die ſele mit den engel ſpringēt‧
Manger ſlahte ſaiten ſpil
Da iſt ſvzes dones vil‧
Leyren h͛pfen v geigen‧
Niemen mac da lobs geſwigen‧
Mein brovtegā fvͦrt da dē raiē voꝛ̂‧
Do tanʒet min im d͛ engel ſchaꝛ‧


### 0028

Er macht den magdē ovch dē tāz‧
Von ſteten treit er ein chranz‧
Her dauid vn̄ her ſalomon‧
Die herphent da dē ſvzen don‧
Loben ſchallen vn̄ ſingen‧
Tanzen raien vn̄ ſpꝛingen‧
Vn̄ manig͛ ſlahte chvrzeweil‧
Iſt da ane maze vil‧
Mein bꝛevtigā di heiligē da ſpiſʒ
Die ſel er ze tiſche wiſet‧
Die riht ſint da mang͛ſlaht‧
Dev ſpeis iſt ſvz von gvͦter aht‧
Da chrinket man den chiperwin‧
Der ſchenk iſt der brevtigā min‧
Ovch iſt indem chvnecrich‧
Ovgewaide wunnechlich‧
Von ſchonen povmē mang͛ſlaht‧
Der blvmen frvht iſt ſolh͛ aht‧
Wer ſi iʒʒet der ſtirbet nimmer‧
Geſvnt vn̄ ivnc lebt er immer‧
Ovch ſint indem ſelben lande‧
Schone plvͦmen mangerhande‧
Der blvͦmen art iſt alſo‧
Wer ſi ſieht der iſt imm͛ vrô‧
Balſamit vn̄ cynamome‧
Des iſt da vil ze einer chône‧
Des landes h͛re hat mich genom̄
vn̄ ich in ze einē brêvtigam‧
Ich han im min trewe gegebē‧
Die wil ich vf der erden lebe‧
So wird ich nimm͛ mānes wip‧
Min ſel iſt ſin vn̄ ovch min lip‧
Ich wil beliben maget reine‧
Nimer gewīne ich mānes gemaine‧
daz die brieſt͛ wundert Maꝛien rede‧
Do die bꝛieſt͛ diſe rede‧
Gehoꝛten die Maꝛia tet‧
Di nam des wund͛ alle gelich‧
vn̄ dovht ſi ovch wunderlich‧
Daz Maꝛia dev magt ivnge‧
So weiſev woꝛt mit ir zvnge‧
Volbꝛingē moht v daz ſi chvnde‧
So ſchone redem mit ir mūde‧
Si ſprachen Maꝛia rainev magt‧
Dev ſchriſt vns daz widerſagt‧
Daz von allen vnſern wiben
Deheinev magt ſvln beliben‧
Si ſvln nemen zv der ê‧
Nach dem gebot moyſe‧
V ſvlen ovch gewinnen‧
V die ʒe gotes dinſt bꝛingē‧
Wand dev heilig ſchriſt daz ſagt‧
Swelich vrowe oder magt‧
Niht gewinnet chindes frvht‧
Dev iſt von got gar verflvͦht‧
wie Maꝛia den bꝛieſt͛n antwurt‧
Maꝛia ſprach des flvͦchs geſchiht‧
Trifet zv der ſele niht‧
Wand er triſfet vil mere‧
Inleibs vrevd vn̄ der w͛lt ere‧
Die bꝛieſt͛ ſprachen dv wilt da mit‧
vf bꝛingē einen newen ſit‧
Der noch nie wart gehoͤꝛt‧
Da vnſer ê wirt mit geſtoͤꝛt‧


### 0029

daz die bꝛieſt͛ Marien ſtraften‧
Maria ſprach min̂ magtvͦm‧
Niht ſchaden mag er ev getvͦn‧
Er mag niht ewer ê geſtoꝛͤn‧
Ir ſvlt ob got wil daʒ gehoꝛͤn‧
Daz min magtuͦm ſol chomen‧
al der werlde gemein ʒe frvͦmen‧
Die brieſt͛ do ze rat giengen‧
Ir rede ſi alſo an viengen‧
Ir herren rat alle da zvͦ‧
Waz ſvl wir mit Maꝛien tvͦn‧
Ob ſi magt alſo belibet‧
Vn̄ vnſer gebot alſo v͛tribet‧
Si machet da mit ein neuwez lebē‧
vn̄ mac ſich ein boſer ſit erheben‧
Vnſern toͤhtern vn̄ vnſern wiben‧
Die an man wellent beliben‧
Die werdent bilde nemen dar an‧
Daz ſi gar verſmæhent die man‧
daz ein Ivde ſprach Maꝛien woꝛt‧
Ein Iude ſtvnt Maꝛien mite‧
Er ſprach ir wizzet niht dē ſit‧
Der inder ê‧ geſchriben iſt‧
Mich wundert daz ir des niht wizzt‧
Moyſes bvͦch vns reht daz ſagt‧
Swelich wip oder magt‧
Ein gelvbde got getvͦt
Daz doch reht iſt vn̄ gvͦt‧
Daz mac der vater oder der wirt‧
Wenne er des inne wirt‧
Verwerfen vn̄ widerſagen‧
Ze hant an den ſelben tagen‧
Wider redet er iz niht balde dān‧
daz gelvbd mvʒ fvr ſich gan‧
Maꝛia dev magt hat gehaizen‧
Ir chevſche got dev mvz ſi laiſtē‧
Wand ir vater daz alſo liez‧
an wider red do erz gevrieſch‧
Er hêt ſi vil mer gebvnden‧
e dev magt ſprechen chvnde‧
Do het er ſi geheizē ze ein͛ brovt‧
Got gehaizen vber laut‧
Dar vmbe gib ich ev den rat‧
Ob ir weiſe ſinne habt‧
Daz wir got von himelrich‧
Bitten alle ſvnderlich‧
Dar er die ſinne verleihe‧
Waz wir tvͦn ſvln mit Marie‧
Der ſelbe rat begvnde do allen‧
Den weiſen brieſt͛n wol gevallē‧
Die brieſt͛ do gebieten hiezzē‧
Daz die levt des niht enlieʒen‧
V ſi drei tag vaſten ſolten‧
Daz in got zaigen wolte‧
vn̄ ich die lere geben‧
Wie Maꝛia ſolte leben‧
Do vaſten ſi alle ze got‧
vn̄ rieffen daz er ſinen boten‧
In ſenden wolte der ſi lerte‧
zv welhem leben Maꝛia cherte‧
An dē dꝛitte tage ein ſtimme erſchal‧
Indem tempel vber al‧
Dev ſtimme gebot daʒ alle di mā‧
Die chonſchaft wern an‧


### 0030

vn̄ doch von dauides geſlehte‧
Weren chomen mit allem rehte‧
In den tempel ze irlm‧
Chomen ieſlich breht mit im‧
In ſiner hant dar ein gerten‧
die ſvlen alle gegeben werden‧
Dem eltſten bꝛieſt͛ indie hant‧
Der ſo ſi merken ſo ze hant‧
Mit einē zeichen gar gewiſſe‧
Daz er zerchenne weſſe‧
vn̄ moht erchennen ovch da bei‧
Ein ieſlich gerte wes dev ſi‧
Dar vber ſol er ovch den ſegen‧
Sprechen vn̄ zv dem alter legen‧
Swelich gerte dāne beginnet‧
Blvͦmen tragē vn̄ lovb gewīnet‧
Der heilig geiſt von himelrich‧
Chvmt einer tovben gelich‧
vn̄ vf dev gert ſetzet ſich‧
Vn̄ zaiget ſich da ſchinb͛͛͛͛͛lich‧
Swes danne dev ſelbe gert‧
Des mānes wirt Maꝛia gewert‧
Dem ſol ovch Maꝛia werden‧
ze einer chonen vf der erden‧ gebē‧
Dē dem da von gevrewt wirtſilebē
Do ſi ſelben ſtimme v̾namen.
Die bꝛieſt alle da von erchamê.
Si gebvten in daʒ lant.
Da ſi chamen ſa ʒehant.
Die niht chonen heten noch.
vn̄ geboꝛn weren doch.
von des chvnges davids geſlêht.
Mit rehter art von allem reht.
Vn̄ ein ieſlich braht ein gerten.
Da daz zaichen an ſolde werden.
Daz gotes ſtimme hêt geſagt.
Von Maꝛien der rainen magt.
Do chomen dar die iungelinge.
Der alte ovch vil vf gedinge.
Daz in Maꝛia moht werden.
ʒe einer chonen vn̄ ir gerten.
Brahten in daʒ tempel huͦs.
Der brieſt mit dem biſcholt vʒ.
Vroͤlich in engegen gienc.
Die gertē er von in enphienc.
Er ʒaichent ſi nach d͛ ſtīme woꝛt.
vn̄ ſatzt ſi zv des alter ort.
Die ivden warten alle tag.
Wenne nach der ſtimme ſag.
Solt daz zaichen da geſchehen.
Ob ſi mohten daz geſehen.
Ergangen waren fvnf tage.
nie dehein zaichê da geſchahe.
Got ſi aber alle baten.
Daʒ er ſich mit ſinē genaden.
Zv irem gebet wolde naigen.
Vn̄ noch daz zaichen in erzaigen.
aber dev ſtimme gotes erſchal.
In dem tempel vber al.
Si ſprach der rain gotes trovt.
Dem Maꝛia ʒe einer brovt.
Sol vn̄ ovch ze chonen werden.
Ez iſt niht chomē noch ſin gerte.
Noch er ſelbe der heilige man.


### 0031

Des zeichen mvͤzt ir weſen an‧
Chvmt er niht er iſt geboꝛn‧
Von bethlehem in hat erchoꝛn‧
Got von himel ze einem chneht‧
Er iſt von dauides geſleht‧
Ioſeph iſt der h͛re genant‧
Iacobs ſvn vn̄ wol erchant‧
Von Ioſep wer der were‧
v wil ich ſagen hie mêre‧
Wer der ſelbe ioſep were‧
Diſer ioſep was von bethlehem‧
Iacobs ſvn vn̄ cleophen‧
Was ſin bꝛvd͛‧ dar nach vrô annæ‧
Nach ioh͛s tode ein mane‧
Nam von dem ſi eines chīdes genaſ‧
Daz ovch Maꝛia gehaizen was‧
Der ioſep was ein zimm͛ man‧
Mit ſin͛ chvnſt er genvͦc gewan‧
allez ſin leben was gereht‧
Er was ein heilig͛ gotes chneht‧
Mit grozem vleiz er diente got‧
Vn̄ lebt gar ſinem gebot‧
Er was ovch aller tvgent rich‧
Voꝛ allen ſvnden hvͦt er ſich‧
Ane haz vn̄ ane neit‧
v an zoꝛn ovch alle zit‧
Lebt der vil raine man‧
aller vntvgent was er an‧
An aller ſlahte trvgheit‧
Er lebt vn̄ alle lvgenheit‧
Dehein vntvgent er phlac‧
Von im lait niemē geſchah‧
Er was den levten allengemaī‧
lieb vn̄ holt wand erenchain̂‧
Menſchen dvrch ſin armvͦt‧
verſmæ̂ht noch durch ſin vngemvͦt‧
Wer vngemach vn̄ arbeit‧
lait not‧ vn̄ herzenlait‧
Gern er im zehilfe cham‧
Manigem er ſin lait benam‧
Er tailt gern den armen‧
Sin gvͦt vn̄ ovch erbarmen‧
Vber die ſiechen er ſich phlach‧
Wenne daz er daz geſach‧
Witwen‧ waiſen‧ er gerne troſt‧
Manige ovz ir not erloſt‧
milt demvͦtic vn̄ gvͦt‧
Was der ſelîg vn̄ wolgemvͦt‧
Er was kvnic an aller tvgent‧
Der het er von ſiner ivgent‧
Gephlegt mit grozer chevſchikeit‧
vn̄ ſines h͛zen reinikeit‧
Sin herz was chevſch vn̄ ſin ſêl‧
vn̄ an aller ſlahte meîl‧
allev ſin werk vn̄ ſin gebærde‧
zvhtic vn̄ chevſch wer̂e‧
Ellev ſin woꝛt vn̄ ſin rede‧
Si waren chevſch die er getête‧
Chevſch ſin ovgen vn̄ ſin ſehen‧
Chevſch ſin gen vn̄ ſin ſtên‧
Er was chevſch vn̄ rain‧
Des vleiſches wart er nie gemaī
zv dem libe noch daran‧
Daz der ſel iht geſchaden chan‧


### 0032

daz ioſep zv dem tempel gîe‧
Do dev ſtīme was ab͛ chomē‧
Die briefter hetē ſi v͛nomē‧
Von in allen ſa ʒehant
Wurden boten hin geſant‧
ze ioſep hin ze bethlehem‧
Daz er chæ̂m ze irlm
vn̄ gebvten dem gotes chn̂eht‧
Daz er chæm dar vn̄ brêht‧
Ein gertē in ſiner hant‧
Do was gehoꝛſam ſa zehant‧
Ioſeph der vil heilige man‧
ze irlm̄ er vil ſchiere cham
In ſin hant trvg er ein gert‧
Der rain vn̄ ovch der goteſ chnēht‧
In den tempel er gieng zehant‧
Da er die brieſt͛ alle vant‧
Der biſcholf im engegē gienge‧
Die gertē von ſin͛ hant enphiēge‧
Do er die zv dem alter trvͦc‧
Vz der ſelben ſlvͦc
Blvͦmen vn̄ grvͤnez lovp‧
Der heilig geiſt zehāt chom ovch‧
Her ab von dem himelrich‧
In einer weizen tovben gelich‧
vf die gerten ſatzt er ſich‧
Voꝛ allen den levtē ſchinbērlich‧
Do die levt daz vber al‧
Sahen einen grozen ſchal‧
Hvben vn̄ ſi alle gelich‧
Lobten got von himelrich‧
Do ſi daz grôz zaichē geſahen‧
Des allemiteinander iahen‧
Daz ioſep wêr ein heilig͛ man‧
Dem got genade hiet getan‧
Voꝛ aller der werlde ſvnderlich‧
Mit dem zaichen ſo wunderlich‧
Si iahen er wer des wert aleine‧
Daz Maꝛia dev maget reine‧
Gegebem im wirt ze ein͛ brovt‧
Wād er wer gotes trovt‧
daz die beſt gebvten ioſeph Maꝛien ze nêmen‧
Die brieſt͛ vn̄ die andern ivden
heten ioſep daz gebvten
Daz er Maꝛien dev magt hêr‧
ze chonen næm vn̄ daz er wæ̂r
Ein̂ hvͤter irr chevſchikeit‧
vn̄ ovch ir elich trewe erzeigt‧
Si ſprachen ioſep heiliger man‧
Got hat dir grôz êr getan‧
Mit diſem zaichen nv‧
Darvmbe gebiete wir daz dv‧
Marien ze einer chonen nemſt‧
Reht v elich mit ir lebſt‧
daz ioſep wider ret Maꝛiam ze nemen‧
Do ioſeph die rede vernam‧
Da von er vil harte erchâm‧
Er ſprach ir h͛ren alle gelich‧
Dev rede dvnchut mich wͮnderlich‧
Daz ir mir ſo altem manne
welt ſo ivngez kint an ſpannen‧
Ich han mich wib lang abgetan‧
Der wil ich immer weſen an‧
Ob ich wip danne nemen ſolte‧


### 0033

So tvgentlich magt ich niht wolt‧
Gelaidigen als Maꝛia die rain‧
Eʒ zimt niht wol min gemain‧
Die bꝛieſt͛ ſprachen ez mvz nv ſin‧
vns was vnchvnt daz leben din‧
Got hat vns gezaiget dich‧
Mit einem zeîchen wunderlich‧
Ioſeph der vil heilige man‧
Inſinem gebet rvͤfet er an‧
Got von himel daz er im‧
In der not ze helfe chæ̂m‧
Er ſprach herre vater min‧
Sende mir nv die hilfe dein‧
Dv biſt aller wiſheit vol‧
Vn̄ chenneſt ellev herze wol‧
Dv chenneſt ovch lieb͛͛͛͛͛ h͛re daz ich‧
ze chevſch han gebvnden mich‧
Daz ich wil chevſch vn̄ rain‧
Beliben vn̄ weibes gemain‧
Herre nimm͛ wil gewinnen‧
Ich dien gern mit rehtē ſinnē‧
Lob vn̄ er ſag ich dir‧
Vn̄ bitte dich daz dv helfeſt mir‧
Daz ich der rainen magt lib‧
Nimmer gervͤr noch ander wib‧
daz der engel ioſephen troſt
Do ioſep an ſinem gebet lac‧
Ein engel chom vn̄ zv im ſpᷓch‧
Ioſep lieber gotes chneht‧
Daz dein gebet daz iſt reht‧
Got der hat von himel mich‧
Her geſant daz ich nv dich‧
Troͤſt vn̄ dir ein lere gebe‧
vn̄ alle din ſwere beneme‧
Dar vmbe ioſeph heilig͛ man‧
Dv wis aller ſoꝛgen an‧
Dv ſolt niht da wider ſtreben‧
Daz man die magt dir wil gebē‧
Die rainen Maꝛien ze ein͛ provt‧
Da von ſag ich dir gotes trovt‧
Daz nie wart rain͛ menſch geboꝛn‧
Got der hat ſi im erchoꝛn‧
ze einer pravt vz allen wiben‧
Si wil immer magt beliben‧
Si hat got ze brovtigame‧
Genomen vn̄ ir magetvͦme‧
Vn̄ chevſch hat ſi im gehaizen‧
Si wil ſi ovch gern leiſten‧
Ir iſt chevſch vn̄ rainikeit‧
Als lieb als dir ir ſvnde ovch lait
allerſlaht gelvſt vleiſchein‧
vn̄ ſwaz ze ſvnden mac geziehē‧
Si wil beleiben magt rein‧
Wand ſi nimmer mannes gemein‧
Gewinnet nach ſvntlichē dingē
Si wil ir leib mit chevſch twingē‧
Darvmbe ioſep heiliger man‧
Die rainen magt nim dich an‧
la ſi werden dir gegeben‧
ze einer chonen daz ir leben‧
Mit einander mvget gemaîn‧
An gotes dienſt chevſch vn̄ rain‧
Dv ſolt ſin ir brovtigam‧
vn̄ ſolt doch ir magtvͦm‧


### 0034

Mit woꝛten noch mit w͛kē chrekē‧
vn̄ ſolt nimm͛ vf ſi gedenken‧
Deheinev dinc dev ſvntlich ſin‧
Rein ſol ſin dev minne din‧
Dv ſolt ir phlegen vn̄ hvͤten‧
Mit zoꝛn noch mit vngemvͤten
Solt dv nimmer ſi beſwærn‧
Din tvgent ſolt dv mit ir bewarē‧
Dv ſolt ir ſchonen ſam din͛ vͦwē‧
vn̄ phlegen ir mit grozē trevwē‧
Nimmer ſolt dv ſi beſwærn‧
alle zeit ſolt dv ſi eren‧
Dv ſolt ir ovch ir notdvrft gebē‧
Gvtlich ſolt dv mit ir leben‧
Mit zvhten vn̄ mit rainē minnē‧
Mit gots woꝛtē vn̄ mit chevſchē ſinē‧
daz der engel von ioſep ſchiet‧
Do der engel diſe rede
zv hern ioſeph getete‧
Er fvͦr vf ze himelrich‧
Der botſcheft vrevt h͛ ioſep ſich‧
vō Marien gebet do ſi ſolt ioſep nem̄‧
Die brieſt͛ vn̄ die and͛n ivdē‧
Der magt Marien daʒ gebvtē‧
Daz ſi drate zv im chæme‧
vn̄ ioſeph ze einē māne næ̂me‧
Dev ſêlic vn̄ dev raine Maꝛie
ze got begvnde vō h͛zē ſchrien‧
Daz er ir ze helfe chæ̂me‧
Vn̄ ir die groze not benæ̂me‧
Si ſprach herre vater min‧
La mich der enpholhen ſin‧
Hilfe mir ovz dirre not‧
Oder la mich ligen tot‧
Daz ich niht den magtvͦm‧
Verlies noch ze ſvndem chôm‧
Dv waiſt wol lieber h͛re daz ich‧
han erchoꝛn aleine dich‧
fvr ellev dinc daz ich dich minne‧
Mit herzē v mit rehtem ſinne‧
Daz ich mich gelazen han‧
Alein an dich des bin ich an̂‧
alles troſtes der menſchlich iſt‧
Wand dv alein min troſter biſt‧
Dv biſt min vater dv biſt min brvͦd͛‧
Dv biſt min ſweſter vn̄ min̂ mvͦt͛‧
Dv biſt min man dv biſt min h͛re‧
Dv biſt min kvnic ich han an dich h͛ze‧
Dv biſt min hilf dv biſt min troſt‧
an dich wird ich niht erloſt‧
Dv biſt min lieber prêvtigâm‧
Dir gib ich minen magtvͦm‧
Dv biſt min ſchoner man‧
Ich wil din nimmer werden an‧
Dv biſt min vriedel vn̄ min vrevnt‧
Ich bin von diner minne enzvnt‧
Dv biſt min h͛re dv biſt min chneht‧
Ich dien dir gern des han ich reht‧
Dv biſt min helf vn̄ min rat‧
An dir alle mīn ſælde ſtat‧
Dv biſt min lieb vn̄ min gelait‧
Dvrch dich leid ich gern arbait‧
Dv biſt mines leibes chevſchikeit‧
vn̄ miner ſæle rainikeit‧


### 0035

Dv biſt min vrevde vn̄ min ſpil‧
Chvrzweil han ich von dir vil‧
Dv biſt min lachen vn̄ min wainen
Ich han niemen danne dich alainē‧
Dv biſt min tot vn̄ mîn leben‧
Ich han mich gar nv dir ergeben‧
Dv biſt ein ſpiegel miner ovgen‧
Ich mag din nimmer mer gelovgē‧
Dv biſt miner ſele lieht‧
Ich mac von dir geſcheiden niht‧
Dv biſt min vn̄ ich bin dein‧
Ich wil immer bei dir ſin‧
Dar vmbe bit ich dich lieber herre‧
Daz dv verchêreſt min ſwêre‧
Vn̄ min mir min vngemvͤte‧
vn̄ dvrch din milt vn̄ din gvͤte‧
Daz ich h͛re nimmer werde‧
Von dir geſchaidet vf der erde‧
Noch niht verlies die min chevſchikît‧
vn̄ mines h͛zen reinikeit‧
daz engel Maꝛiam troſt ſchone‧
Ein engel zv Marien châm‧
Der ſi troſt vn̄ ir benam‧
alle ir ſwere vn̄ ſprach zv ir‧
Gotes vride ſei vrowe mit dir‧
Got von himelrich hat mich‧
Her geſant daz ich nv dich
Sol troſten vn̄ lere geben‧
Man wil dich einem māne geben‧
Da ſolt dv vrowe niht widerſtrebē‧
Daz die ivden vf dich iht iehen‧
Daz dv ſtoꝛen welleſt ir‧ ê‧
Wand dv rainev magt noch dāne‧
Belibeſt bei dem ſelben manne‧
Chevſch vn̄ rain iſt ovch ſin lebē‧
Des mannes den man dir wil gebē‧
Er verlopt ellev wip‧
Rein iſt ſin ſæ̂l chevſch iſt ſin lip‧
Ioſeph iſt der herre geheiʒen‧
Dv ſolt daz von im noch gevraiſchē‧
Daz er iſt ein gotes trovt‧
Dv ſolt gern werden ſin brovt‧
vn̄ ſolt ovch ſin chôn ſin‧
Er ſol dein wirt geheizen ſin‧
Er nimmer gegen dir gedenket‧
Boſer dinge noch dich bechrēket‧
An dinem rainem magtvͦm‧
Sicher von got ich dich des tvͦn‧
Wand er iſt chevſch vn̄ rain‧
Vn̄ er ſol ſin mit dir gemain‧
An valſch in rehten trewen‧
Er ſol dir dienen als ſin vrowen‧
Ovch er nimmer chranken mvͦt‧
zv der gewinnet vn̄ niht tvͦt‧
Daz dir immer werde lait‧
Oder ſwache din chevſchikeit‧
Er ſol dir din notdvrft geben‧
Mit vleiz ſol er din phlegen‧
Er ſol dich haben inſiner hvt‧
Nimmer lait vn̄ vngemvͦt‧
Dir von im ſol geſchehen‧
Din vrevd ſolt dv an im geſehen‧
Er ſol ſin ein chamrer‧
Vn̄ ein vil reiner gotes diener‧


### 0036

Diner ſæle chevſchikeit‧
vnd dines libes reinikeit‧
Er ſol ſin dines herzen vride‧
Nimm͛ mit cheinē boſen ſite‧
Geſtoꝛn‧ er ſol ovch niht ſwachē‧
Dich mit zoꝛn vn̄ vngemache‧
Magt ſolt dv imm͛ beliben‧
Wand dv vrowe voꝛ allē wiben‧
Geſegent vn̄ geheiligt biſt‧
Von dem der vnſer ſchepfer iſt‧
d͛͛ engel fvͦr vf ze himelrich‧
Got enphalh Maꝛia ſich‧
daz ioſep Maꝛien ze chonn nā‧
Die bꝛieſt͛ vn̄ di phariſê‧
Gaben do nach moyses ê‧
Ioſep u Maꝛien ze ſamen‧
In des ewigen gotes namen‧
Da ſi waren bei der ê‧
Da gaben ſi ein zil mê
Daz ſi e ſich niht en næ̂men‧
Vnz die tage des ziles chæ̂mē‧
Alſo gaben ein zil die ivden‧
Ioſep vn̄ im daz gebvten‧
Daz er niht ze wibe næ̂me‧
Maꝛien e diei manen chæmen‧
Die weil fvr her ioſep heim‧
ze ſinem hovs ze bethlehem‧
Da allez daz beraiten wolt‧
Daz er zv der bravtloſt habē ſolt‧
Der biſcholf vn̄ die bꝛieſt͛ dô‧
Maꝛien d͛ magt ſchvfen ʒvͦ‧
Siben magde die bi ir wæ̂rē‧
Daz taten ſi Maꝛien ze erē‧
Daz die ir reht fvr chvnde geben‧
Daz niemen valſh chvnde geſagē
Noch mohte gelegen valſch vf ſi‧
vmbe daz waren ſi der magt bî‧
Daz ovch niemen mohte gezîehen‧
Boſer dinge die magt Maꝛien‧
Die brieſter ſanden do hin heîm‧
Marien von irlm‧
Gæ̂n nazarech gên ir mvͦter‧
Die ſiben mægde di fvͦren mit ir‧
Do Maꝛia do haim was‧
alles des ſi phlag was daz‧
Die heiligē ſchrift ſi gerne las‧
Ir gebetes ovch ſi nie vergâz‧
Dev werk dev ſi gelern hete‧
In dem tempel woꝛht ſi ſtête‧
Die ſiben mægde chevſch vn̄ rain‧
Die mit ir waren alle gemain‧
Ovch laſen betten‧ vn̄ woꝛhten‧
Oft vn̄ dike ſi daz ſahen‧
Daz zv ſande Maꝛien chamen‧
Die engel gotes von himelrich‧
Vn̄ reten mit ir ſcheinberlich‧
Ovch troſten vn̄ lerten ſi‧
vn̄ ſtvnden ir mit dienſt bî‧
Eines tages Maꝛic vn̄ ir geſellên‧
Giengen vz von dem caſtelle‧
Nazarech dvrch chvrzweil‧
Vn̄ ergiengen ſich en weil‧
ze einem bꝛvnne ſi do châmen‧
Da von die levte wazzer nâmen‧


### 0037

zv dem bꝛvnnē die magde ſazen
Maꝛia en wolt des nih͛͛͛͛ lazen‧
Ein lvtzel ſi von den andern gienc‧
Ir gebet ſi ane vienc‧
Ein engel do zv ir cham‧
Da von die levt hart ercham‧
Er lovhte ſam dev liehte ſvnne‧
Die maget ſazen bi dem bꝛvnne‧
Do ſi den ſelben engel ſahen‧
Voꝛ grozen ſoꝛgen ſi erſchrakten‧
Maꝛia ſtvnt an ir gebet‧
zv ir der engel ſprach dev rede‧
Maꝛia magt vreuŵe dich‧
Got der hat von himelrich‧
vrevde v ere dir enboten‧
Dv biſt daz vaz erwelt vō gote‧
vrev dich himeliſchev plvme‧
Dv haſt mit dinem magtvme‧
Erwoꝛben daz dv wirdeſt bravt‧
Got von himel der iſt din travt‧
vro ſi dem herz vro ſi dein ſêl‧
Dv ſolt vertriben alle dev meîl‧
Dev menſchlich kv̄ne do gevienc‧
Do ver ena die ſvnde begienc‧
vrev dich magt mit allen ſinnen‧
Wand dv ſchier kvneginne‧
Solt in himel der engel werden
vn̄ menſchliches chvnes vf d͛ erdē‧
vrev dich dauides tohter chone‧
Der heiligen vn̄ der engel chrone‧
Dev wirt geben dir ze lone‧
Dv ſolt ſitzen vf gotes chrone‧
vrev dich magt vn̄ vrowe rain̂‧
vz erwelt hat dich alein̂‧
Got‧ vn̄ zv einer bravt erchoꝛn‧
In ſæliger zeit wurd dv geboꝛn‧
Der werlde ſolt dv geben lieht‧
Daz mac erleſchîn niht‧
Dv ſolt werden ein cherzēſtal‧
Daz in die werlt levht vb al‧
Do wirt ovch der engel ſchar‧
In dem engel erfvllet gar‧
von dir wirt al dev w͛lt erloſt‧
vn̄ allez adames chvnne getſt‧
Von dir wirt dev helle ʒebchen‧
Vn̄ die da inne ſint gelochen‧
Die werdēt alle da vz genomē
Daz mvͦz Maꝛia von dir chomē‧
Von dir wirt ovch vf getan‧
Des himels tôꝛ vn̄ ſolt enphahē‧
Die da ſint inder helle‧
Der engel da von himelrich‧
Die ſvlen w͛͛de da geſelle‧
Vn̄ ſvlen werden in gelich‧
Vō dir gewint ovch mēſchlich kv̄ne‧
Lob vn̄ ere vn̄ groze wunne‧
Wand din tvgent dar zv bngēt
Got daz er di gotheit menget‧
zv dem menſchlichem vleiſche‧
Daz ſolt dv ſchier gevraiſchē‧
Darvmbe vrowe tvgentlich‧
vrêv nv‧u immer dich‧
Wand aller vrevde ein anegēge‧
Dv biſt gotes dienerinne‧


### 0038

Der dv Marien lie‧
haim ſi mit dē engeln‧ gîe‧
Daz Maꝛien got gechvndet wart‧
von dem engel Gabꝛiele‧
Dar nach an dē dꝛitte tage‧
Ein neuwez ich ev ſage‧
Geſchah‧ Maꝛia dev gvͦt alein wa‧
In ir chamer vn̄ da ſaz‧
Ir werkes ſi mit vlize phlac‧
Ir gebet dev weil ovch ſprach‧
Die mâgde waren alle da fvͤr‧
Vʒʒerhalben voꝛ der tvͦr‧
Dev ain̂ werkes phlagen‧
Dev ander an ir gebet lagē‧
Maꝛien werk was andē ziten‧
Si woꝛcht golt vn̄ ſeiden‧
Die zwirent ſi ze ſamen‧
Do chom zv ir indaz gadem‧
Ein engel gabꝛiel genant‧
Maꝛien er aleine vant‧
D͛ ſprach zv ir ich grvͤze dich‧
Maꝛia magt tvgentlich‧
aller genaden dv biſt vol‧
Got immer mit dir weſen ſol‧
Dv biſt geſegnt ſiͤr ellv wip‧
Din ſel iſt ſelic vn̄ dein lip‧
Do die rede Maꝛia vernam‧
Vn̄ harte ſi da von ercham‧
Si begvnde lange trahten‧
In ir herzen welher ſlahte‧
d͛͛ grvͦz des ſelben engels wæ̂r
Der engel ſprach ane ſwêr‧
vn̄ ane voꝛht dv weſen ſolt‧
Got von himel iſt dir holt‧
Er iſt genædic dir woꝛden‧
Gelovbe vrowe minen woꝛtē‧
Eines chindes ſolt dv ſwag͛͛ wvdē‧
Daz wirt h͛re vf al der erden‧
Wan daz kint ſol w͛͛den ein ſvn‧
Den ſolt ovch dv heizen ieſu‧
Ovch wirt er gotes ſvn genant‧
Gewaltic vber ellev lant‧
Mit grozer êre wirt ſin leben‧
Erhohet got der wil im geben‧
Hern dauides kvnicreich‧
Vn̄ gewalt in dem himelrich‧
Er wirt ovch mit allem reht‧
Chvnik in̂ Iacobes geſleht‧
Daz reich ſol an ende ſtan‧
vn̄ mac ovch nimm͛ mer zergan‧
Maꝛia zv dem engel ſprach‧
Wie geſchehen daz imm͛ mac‧
Daz ich mag ane man‧
Chint gewinnen ich nie gewan‧
mvt noch willen zecheinē māne‧
Wie ſol ich chint gewinnē dāne‧
Der engel ſprach von himelrich‧
Der heilig geiſt ſol vrow in dich‧
Chomen vn̄ er fvllen dich‧
Mit ſinen genaden tovgenlich‧
Daz chint daz von dir wirt geboꝛn‧
Daz hat im got ze ſvn erchoꝛn‧
Daz ſol ovch gehailigt werden‧
In dem himel vn̄ vf der erden‧


### 0039

Daz dv gelovbſt deſter baz‧
Chimt dar vmbe tvͦn ich dir daz‧
Daz din mvͦme elyzabêt‧
Einen ſvn in irem leibe trêgt‧
Den ſi alſo altev hat enphangē‧
Vn̄ geweſen iſt ſo lange‧
Vnberhaft mer den fvnfzic iar‧
Daz ich dir ſage daz iſt war‧
Wand allev dinc ſint mvgelich‧
ze tvͦn got von himelrich‧
Maria ſich do got ergab‧
vn̄ zv dem engel alſo ſprach‧
Gotes diern ich bin‧
Gern ich wil gehoꝛſam ſin‧
aller ſin wille an mir erĝe‧
Nach dinen woꝛtē mir geſchehe‧
Daz got menſch wart in der maide‧
Do dev rede ein ende nâm‧
Gotes ſvn von himel cham‧
vn̄ fvͦr vz ſines vater ſchôz‧
Sich in Marien leib beſlôz‧
Vn̄ nam von ir ſin gotheit‧
vnſer vleiſch vn̄ vns menſchheit‧
Do dev botſchaft gar ergienc‧
Maꝛia dev magt got enphienc‧
In ir chevſchen reinen lip‧
Vn̄ doch rainev magt beleip‧
Daz gotes woꝛt wart do ze vleiſch‧
Inir leip von dem heiligen geiſt‧
Von des heiligen engels woꝛten‧
Got Gotes ſvn iſt menſche woꝛden‧
Daz woꝛt daz dev oꝛen hoꝛten‧
Marien daz iſt in ir woꝛten‧
vleiſch vn̄ blvͦt leib vn̄ ſêl‧
Die man got ze einer gemahel‧
An ſein gotheit ewichlich‧
Daz nimmer ſi geſcheiden ſich‧
Gotes ſvn dvrch die oꝛen châm‧
Indie magt vn̄ an ſich nâm‧
vnſer chrankev menſcheit‧
Vn̄ vnſer natvͤr blôdickeit‧
vn̄ in ir nev̂n manôed beleip‧
Die weil wnchs der chlein leip‧
vnz daz er ſo michel wurde‧
Daz er chæ̂me zv der gebvrde‧
Do dev botſchaft was ergangē‧
vn̄ Maꝛia het enphangen‧
Ein chint von got ſi chvnt do têt‧
Des engels gabꝛielis rêt‧
Vn̄ dev botſchaft ir mvͦter‧
Vn̄ ovch den mægden die ir hvͦtē‧
Si liez wizzen vn̄ tet in chvnt‧
allez an der ſelben ſtvnt‧
Daz ir von vnſerm herregôt‧
Bei den engeln was enbôten‧
Vn̄ ſagt ovch daz elyzabet‧
Ir mvͦm ein chint enphangē hêt‧
Daz ſi in irem alter wêr‧
Eines chindes woꝛden ſwêr‧
Doch wolt Maꝛia daz geſehen‧
Ob ez wer alſo geſchehen‧
Ob ir mvͦm wer ſwang͛ woꝛdē‧
Als ſi von des engels woꝛten‧
het gehoͤꝛt da hin ſi fvͦr‧


### 0040

Ob im wêr alſo daz er erfvͤr‧
Der ſelben magt ſi dꝛei nâm‧
Mit in fvͦr ſi vn̄ cham‧
zv elyzabet ir mvͦmen‧
Elvzabet do ſi ſâch chomen‧
Marien ir engegen gienc‧
Mit grozen vrevden ſi ſi ēphiēc‧
Si ſprach zv ir wol mich nv wart‧
Wol mich der vil lieben vart‧
Daz dv zv mir chomen biſt‧
Niftel min an dirre vriſt‧
Mit weh͛͛͛͛ ſlahte dinge han ich‧
Gedienet vmbe got daz mich‧
Svͦchet die mvͦ͛͛͛͛͛ mines h͛ren‧
Ich wart nie wæ̂rt der êren‧
Daz ſi ſolt zv mir chomen‧
Die ze mvͦter hat got genomē‧
Do ich dinen grvͦz enphienc‧
Groze vrevdemir an gienc‧
Daz kint daz ich ſminē leibe tge‧
Dar vmbe vrow ich dir daʒ ſage‧
Dv biſt geſegent vn̄ geſæ̂ligt‧
Dev frvht dines leibes gehêiligt‧
Dv biſt geſegent voꝛ allē wibē‧
Dv treiſt ein chint indinē leibe‧
Daz in dir geheiligt iſt‧
Von dem ovch dv geſegent biſt‧
Wand dv gelovbt haſt dē woꝛtē‧
Des engels da von iſt woꝛten‧
Got ze menſch‧ des ſolt dv nv w͛‧
Hoh gehohet vf der erden‧
Do ſprach got hat ſich‧
Nv erbarmet vber mich‧
Er hat mir grôz genade getan‧
Groz êr ich von im enphangē han‧
Si hvb do an daz geſanch‧
Daz hêt ſolhen anevanch‧
Anma mea magmnficat‧
Dnm̄ meū ſêl dev hât‧
ze lobe got von himelriche‧
Wan er hat genaiget ſich‧
Mit ſiner gotlichen minne‧
zv mir ſiner dienerinne‧
Dvrch mines h͛ze demvtickeit‧
Vn̄ ſin groz barmih͛keit‧
hat ſich zv mir genaiget‧
Vn̄ ſin gvͦt mir erzaiget‧
Er hat ſin lop an mir gebraitet‧
vn̄ ſinen namē an mir gehailigt
Er wil ovch daz an mir gelaiſten‧
allez daz er hat gehaizzen‧
Vnſerm vater abraham‧
Vn̄ allem ſinem kvnne ſam‧
daz ioſep vant Mariam ſwanger‧
Ein weil Maꝛia do beleip‧
Vn̄ dꝛizic tage do vertraip‧
Do ſi ez allez wol erfvr‧
Si nam vrlovp vn̄ fvͦr‧
Von ir niſtel elyzabet‧
vn̄ chom heim ze nazarech‧
Do dev ʒeit ein ende nâm
Des vierden manodes wider cham‧
Ioſeph der rain gotes travt
zv Maꝛien ſiner bravt‧


### 0041

Er wolt ſi fvͤren mit im heîm‧
In ſin hovs ze bethleheim‧
Do er ein weil da bei ir beleip‧
Vn̄ chvrz zeit da vertreip‧
wart ſchier do inne daz‧
Maꝛia dev magt ſwang͛ was‧
Er ſah daz ſi was chindes ſwere‧
Daz was im ein leidez mêre‧
harte da von er erſchrabte‧
Groz lait ovch im geſchâhe‧
Er gewan inſinē herzen‧
Vngemach vn̄ grozē ſmerzen‧
Er chlagt got von himelrich‧
In ſinem herzen tavgenlich‧
Sein lait vn̄ ovch ſin vngemach‧
Den er an ſiner vrowen ſach‧
Er getrovt got des niht‧
Daz Maꝛia dev magt iht‧
Solhes dinges het getan‧
Daz ir niht wol moht an ſtân‧
Wand er weſte ſi ſo rain‧
Daz ſi nimmer ſvnd enchain‧
Getet dev got wider were‧
Vn̄ da ſi mit verlvr ir ere‧
Vn̄ trvͦg doch tovgenlich‧
Sinen vngemach vn̄ hvͦt ſich‧
Ioſep der rain gotes travt‧
Daz div rain Maꝛia ſin bravt‧
Sines vngemachs iht wurde inne‧
vn̄ niht betrvͦbt wurden ir ſinne‧
Doch Maꝛia daz wol ſah‧
vn̄ merkt wol ſin vngemach‧
Da von het er groze ſwere‧
Daz ſi chindes ſwanger were‧
Ir geſellinne alleſamt‧
vv ſren maget v ir nam‧
Vn̄ ſagt ioſep allez daz‧
Daz ir von got enbotē was‧
Bei dem engel gabꝛiele‧
Daz ſi were ane mêile‧
aller dinge dev velſchlich werē‧
Dev man ze ſvnden mohte cherē‧
Ovch die ſiben maget dô‧
Der reinē Maꝛien ſtvnden‧ zvͦ‧
Die gaben ir des vrchvnde‧
Daz ſi gar were ane ſvnde‧
Si ſprachen ioſep heilig͛ man‧
Maꝛia iſt aller ſvnden an‧
Wir tvͦn dir alle gemain chvͦt‧
Daz Maꝛia rainer mvnt‧
Nie mit manne redehaft wart‧
Daz wizze wir wol nach d͛͛ vart‧
Do dv ze ieruſalem‧
Von ir ſchiede vn̄ fvr heîm‧
Wan wir waren bei ir ſtête‧
Si was alle zit an ir gebete‧
Nie dehein menſch an ir geſah‧
Anders iht wan daz ſi phlac‧
Wurken‧ beten‧ u leſen‧
Vn̄ ſtet an gotes die nſt weſen‧
Wir wiʒʒen wol daz ſi iſt rain
Maget vn̄ nie enchein‧
Vælſchlich ſvnde an ir gewan‧
Si gervͦrt ovch nie dehein man‧


### 0042

Oft vn̄ dike wir daz ſahen‧
Daz die engel zv ir chamen‧
vn̄ ir ſtvnden dienſtes bî‧
Troſten vn̄ lerten ſî‧
Engel chomen oft her nider‧
zv Marien vn̄ danne wider‧
fvren vn̄ ze himelrich‧
Daz ſah wir alle ſchinberlich‧
Dar vmbe ioſep heilig͛ man‧
Dv ſolt deheinē boͤſen wan‧
Haben ovf die rainē Maꝛien‧
Wand ſi iſt alles wandels vrei‧
Mit der rede die ſi taten‧
Mohtē ſi ioſep niht geraten‧
Daz in liez der vngemach‧
Der inſinem herzen lac‧
Do wolt der got rainez travt‧
Die magt Maꝛien ſin pravt‧
lazen‧ vn̄ ſich von ir ziehen‧
In ander lant wolt er vliehen‧
Daz wolt er tvͦn verboꝛgen‧
Mit rehtē trewē u mit ſoꝛgē‧
Daz ſi voꝛ den levten allen‧
Niht wurde zemêr noch ze ſchalle‧
Er was gvt vn̄ getrewe‧
Dar vmbe wolter ſin v͛ē mnd͛ de‧
Levte niht ʒe ſchalle noch zemerē‧
Bringen vn̄ mit nihh͛͛͛͛ ſweren‧
Doch ſo bat er vnſern h͛ren‧
Got von himel daz er leren‧
In dvrch ſin gvͦt wolt‧
Wie er ſinē dinge tvͦn ſolte‧
Ein engel do ze ioſep châm‧
Der im ſin ſoꝛgen benam‧
Er ſprach ioſep dauides ſvn‧
Chvnt ich dir von got tvn‧
Dv ſolt Maꝛien niht begeben‧
vn̄ ſolt mit trewen bei ir leben‧
Si iſt eins chindes woꝛden ſwæ̂r‧
Daz hat gemacht vns h͛re‧
Got von himel an irem leibe‧
Si iſt dev heiligſt aller weibe‧
vn̄ iſt noch ein rainev magt‧
als ich dir e ovch han geſagt‧
Ir leib iſt chevſch ir ſel iſt rain‧
Si gewan nnie mānes gemain‧
Daz dv nv haſt an ir geſehen‧
Daz iſt von dem heiligē geiſt geſchehē‧
Si ſol geberen einē ſvn‧
Den ſolt dv heizen ieſum‧
Von dem ſvn wil ich dir chvndē‧
Daz er die werlt von ir ſvnden‧
Erloͤſt vn̄ ſol ovch chvnic wêrden‧
In dem himel vn̄ vf der erden‧
daz ioſep ſvͦrt Marien ze beilebē‧
Von der rede der gotes man‧
Ioſep ein vrevde gewan‧
vn̄ vertraib vz ſinem herzen‧
alle die ſoꝛge ſines ſmerzen‧
Do gie der raine gotes trovr‧
ze Maꝛien ſiner bravt‧
vn̄ bat die rainen vmbe ir hvlde‧
Vmbe daz er ſi ſo hêt beſwæ̂rt‧
Des wart er ſchier von ir gewêrt‧


### 0043

ze nazarech bei ir beleip‧
Mit vrevden ſin zeit v͛reip‧
Vnz daz ein ende ſchier næ̂m‧
Der nevnt monæd u ovch chæ̂m
Dev zeit da dev magt here‧
Maꝛia ir rainen ſvn gebære‧
Da nevn manœ̂d warē ergangē‧
Daz Maria het enphangen
Ir chint von got gotes trovt
Her ioſep der nam ſin bravt‧
Vn̄ wolt ſi fvren mit im heîm‧
Gegen ſinem hov̂s ze bethlehē‧
Vf einen eſel ſatzt er ſi‧
Da rait ſi vf er gie da bei‧
Da ſi fvͤren vf dem wege‧
Daz was ir beider phlege‧
Von der heiligen ſchrift ſi reten‧
Vn̄ ovch vnderweilen beten‧
Maꝛia do ze ioſep ſprach‧
Daz gelazen niht en mach‧
Ich enſag dir gotes tovgen‧
Die got gehaizen hat minē ovgen‧
zwairſlaht levt ſtvnden‧
Voꝛ mir die eine waren ivden‧
Die ā dn daz was dev heidē ſchaft‧
Der was vil mit grozer chraft‧
Die ivden wainten vn̄ chlagten‧
Mit grozen vrevden diſe lachtē‧
Vnvrô was dev ivdenſchaft‧
Vrôlich was dev heidenſchaft‧
Ioſeph dv ſprach nv weiſt dv waz‧
Vrowe bezaigen mvge daz‧
Maria ſprach an minē chinde
als ich an minem ſinne vinde‧
Dev zaichen ſvlen geſchehen‧
Als ich ſi voꝛ han geſehen‧
Inchvrzer weil chomen ſi‧
ze bethlehem vn̄ nahen da bî‧
Ez was ietzvͦ woꝛden naht‧
vn̄ alle zeit was volbraht‧
Daz got geboꝛn werden wolt‧
Den Maꝛia gebærn ſolt‧
Ein engel do von himel cham‧
Den eſel bei dem bꝛittel nam‧
Da dev magt vf ſaz‧
Dev des chindes ſwang͛ was‧
Der engel hiez den eſel ſtên‧
vn̄ liez in niht ſvrbaz gên‧
Maꝛia do ovch enphant‧
Daz chomen was dev zit zehant‧
Daz ſi des chindes ſolt geneſen‧
Dev weil ſolt niht lenger weſen‧
Voꝛ der ſtet ein michel lvͦk‧
Vnder einem berge ſtvnt‧
Ez was ein hol groz vn̄ weît
Da phlagen inder ſvmer zeit‧
Die mv̄de levte ze raſten‧
Ir bvrde ovch ze vazzen‧
Die vf di ſtraze ſolten varen‧
vn̄ ovch die mvͦde chomen dar‧
Die phlagen da inne ſitzē ſtête‧
Wan daz niht ſvnnē hête‧
In die hoͤl Maꝛia gienc‧
Ein leger ſtat ſi ir gevienc‧


### 0044

Ioſeph in daz ſelbe lvͦc‧
Den eſel vn̄ den ochſen ſlvͦc‧
In der hol ein chrippe was‧
Da der levt vich vz aʒ‧
Daz lvͦc hat daz ewangelin‧
Geheizen dinerſoꝛim‧
daz got geboꝛn wart von Marien‧
IOſeph ſchier daz het v͛nomen‧
Daz Marien zeit was chomē‧
Daz ſi ſolt ir kint gewinnen‧
Er tet ein dink vō ſinen ſinnen‧
In die ſtat er dꝛat lieſ‧
zwo hef ammen zv im rief‧
Daz ſi zv Maꝛien chæ̂men‧
Vn̄ ir phlege ſich an næmen‧
Daz ſi niht alein wêre‧
Als ſi ir rainez chint gebæ̂re‧
Do her ioſep vz hin giench‧
Maꝛien dev magt vmbe viench‧
Ein groz liht von himelrich‧
Daz was dem ſvnne ſchîn gelich‧
Von himelrich ein groze ſchar‧
Der heiligen engel chom̄ dar‧
Daz ſi der magt an ir gebvrde‧
vn̄ dem chinde ze dienſt wrden‧
Vn̄ daz ſi iren herren erten‧
Der da ſolt geboꝛn werden‧
Da wart vnſer herre geboꝛn‧
Den got ze ſvn het erchôꝛn‧
Von Marien der rainen magt‧
Als yſayas het geſagt‧
Maꝛia ires ſvnes genâs‧
Der al der werlt h͛re was‧
Doch ſo belaip ſi maget rain‧
von der gebvrde nie encheîn‧
Mail an irem leib gewan‧
alles wetvͦms was ſi an‧
Ganz beleib ir rainer lip‧
Wand ſi niht als andrev wip‧
Ires heiligen kindes genâs‧
Ir rainer magtvͦm vngeſtoͤꝛet wâs‧
Smerzen we vn̄ vngemach‧
Der rainen magt nie geſchah‧
Do ſi ir raines chindes genâs‧
Wand als dev ſvnne dvrch daz glâs‧
Scheinet‧ daz glâs belibt vnzepͦchē‧
Alſo het Maꝛia belochen‧
In irem leib ir chindelin‧
Daz chom ſam der ſvnnen ſchîn‧
Vz dem glâs von irem leib‧
an aller ſlaht gebreſten der weibe‧
Wand ſi magt was voꝛ der gebvrde‧
Inder gebvrde nach der gebvrde‧
Daz ſlôz wart nie vf getân
Ir magtvͦms noch voꝛ noch nah‧
Die engel do daz chint enphiengen‧
Vn̄ mit der mvter ovch begiengē‧
hef ammen reht vn̄ alle ſvngen‧
Mit den himeliſchen zvngen‧
Nv iſt geboꝛn vnſer herre‧
Des hat got von himel ere‧
Der ſol weſen vnſer trôſt‧
Vō dem wirt dev w͛lt erlôſt‧
daz ioſep enphienc des erſtē daz chīt Marîen‧


### 0045

DO her ioſep wider châm‧
an ſinem h͛zen er hart erchôm‧
Do er des liehtes ſchein ſah‧
Maꝛia tvͦft im vn̄ ſprach‧
chvm her ioſep vnſer hre‧
Dv ſolt weſen ane ſwere‧
Sich daz liebe chindelin‧
Des ich nv geneſen bin̂‧
Do ioſeph daz chint geſach‧
Mit grozen vrevdē zv im ſprach‧
Wol mich wart der lieben ʒeit‧
Wol mich daz min̂ ovgen ſehēt‧
Minen got vn̄ minen herren‧
Minen troſt vn̄ min̂en ſchephere‧
vrolich er zv dem chinde gienc‧
An ſin hende er iʒ enphienc‧
vn̄ ſprach willechomē chvnîc min‧
In daz chvnic riche dein‧
Willechom herre indin lant‧
wol im dem dv wrrdeſt erchant‧
Got vn̄ menſch ich lobe dich‧
Wand dv aleine mich‧
Dar zv haſt lieber herre erchoꝛn‧
Do dv woldeſt w͛den geboꝛ̂n‧
Daz ich phlêge diner gebvrde‧
Vn̄ der des erſten inne wrde
Ich lobe dich daz dv din mvͦter
Die rainen mait miner hvͤte‧
Haſt enpholhen lieber herre‧
Dev an allerſlahte ſwere‧
Iſt nv maget rain geneſen‧
Vn̄ ſol ovch immer magt weſen‧
Dv haſt dev gotheit ind͛ m̄ſchaît
vn̄ dev mēſchait inder gotheit‧
Lieber h͛re erzaigt mir‧
Des ſage ich lob vn̄ ere dir‧
daz Maꝛia legt ir chint in ein chppe‧
IR chint Maꝛia in ein tvͦchlin wāt‧
Mit rainen wintli ſin̂ eʒ bant‧
In ein chripe legt ſi daz‧
Da ir beider vich vz aʒ‧
Der eſel vn̄ daz ſelbe rint‧
Erchanden daz daz ſelbe chint‧
Ir ſchepfer vn̄ ir herre were‧
Im erbvten als ſi mohten ere‧
vf ir chine ſi vielen inder‧
vn̄ nigen in vn̄ ſtvnden wider
vf vn̄ deheines ezzens phlagen‧
Mit wun͛͛ ſi daz chīt anſahē‧
Vō dē lief ammē di da zr Marien chom‧
ZWo hefammē dar chamen‧
vn̄ Maria die magt ſahen‧
Daz ſi was eines chindes geneſē‧
Dev zaichen dev da ſvlen weſen‧
Vn̄ ovch der vnvlat der da wîrt‧
Swenne ein vrow ein kint gebîrt‧
An Maꝛia niht ſvnden‧
Des nam ſi beide michel wunder‧
Si ſahen an Maꝛia daz‧
Daz ſi noch rainev magt was‧
Doch eines kindes was ſi geneſē‧
Wie daz an ir mohte weſen‧
Des nam ſi beide wunder gr̂oz‧
ovch ſvnden ſi dev ſlôz‧


### 0046

Ganz an irem magtvͦm‧
Wie daz da zv moht chom̄‧
Des nam wund͛ dev beide wip‧
Si ſahen daz ir rainer lip‧
Nie von manne was bewollē‧
Ovch die brnft waren volle‧
Spvnnes‧ wan von gotes tôwe‧
Milch enphangen het dev v͛e‧
Dev wip nam des alle wunder‧
Der ſelben wip einev beſvnder‧
Dev magt Maꝛiam v͛͛͛vchē wolt‧
Anders danne ſi biſleich ſolt‧
Vngezogenlich ir hant ſleifen‧
lie dev magt ſi wolt ſi an grîfen‧
Do erlamt ſa zehant‧
Dem toꝛſchen wib dev ſelbe hāt‧
Da mit an den reinen lip‧
Maꝛien greifen wolt daz wip‧
Si erſchrakt vn̄ ſêr ercham‧
Do ſi enphant daz ſi was lam‧
Wainent vn̄ chlagende ſprach‧
We mir daz mir ie geſchah‧
Dev toꝛhait daz ich die vil rain‧
Graif an‧ dev an mānes gemein‧
Von got hat ein chint getragen‧
Des mvͦz ich meiev lait chlagē
Si begvnde dev magt Marien‧
Vaſt an rvͦffen vn̄ ſchrien‧
Daz ſi ir ze helfe chæ̂m‧
Vn̄ ir vngemach benæ̂m
Maꝛia ſprach min kint dv ſolt‧
Bitten daz el dir die ſchvlde‧
Dvrch ſin chincheit welle v͛͛geben‧
Vn̄ dir verleih geſvndez leben‧
zv dem chinde daz wip do trât‧
Mit wainvnden ovgen ſi ez bat‧
Daz er eret dar an ſin gebvrt‧
Vn̄ ir hvlfe daz ſi wurde‧
Geſvnt an ir ame vn̄ an ir hant‧
Schier ſi des an ir enphant‧
Daz ſi was wol geſvnt‧
woꝛden in der ſelben ſtvnt‧
Daz ſelbe wip hiez ſalomê‧
Dev and͛ geheiʒen was rachê‧
In die ſtat ſi drat lieffen‧
Den levtē alle zeſamen rieffen‧
Si ſprachen wir haben nv geſehen‧
Ein wunder grôz daz iſt geſchehen‧
Ein magt hat ein kint gewunnen‧
Niht anir mercken chvnden‧
Ob ſi ie mannes ſchvldic wurde‧
Wir ſvnden niht an ir gebvrde‧
Dehein zaichen daz ſolt weſen‧
Ob ſi wêr eines kindes geneſen‧
Si gewunnen ein ſchonez kint‧
Dev zaichen doch an ir niht ſint‧
Daz ie wurde mannes wip‧
Ganz vn̄ rain iſt noch ir lip‧
Gantʒ iſt noch ir magtvͦm
Vn̄ hat gewinnen doch einen ſvn‧
Si wart von mannen nie bewollen‧
Doch ſo hat ſi ſpvnnes envollen‧
In iren bꝛvſten magetlich‧
Wer geſah dem ie gelich‧


### 0047

An gebreſten v an vnvlat‧
Weiplich dingt ein kint ſi hat‧
Gewunnē vil ovch an gemach
Daz wund͛ noch nie menſch geſah‧
Si hat an man ein chindelin
Gewnnē daz mvͦz von got ſein‧
daz ein engel dem vieh hirtē er
ſchein do ieſns geboꝛn wart‧
Do Maꝛia des chindes genas‧
Mitrev naht eʒ woꝛden waſ‧
Die levte heten dvrch die weide‧
Ir vich getriben vf die heide‧
Alſo iſt indem lande der ſit‧
Die hvͤter giengen ovch da mit‧
Die hirten die des viehes phlagē‧
Von himelrich ein engel ſahen‧
Ein grozeʒ lieht ſi vmbevienc‧
Der ſelbe engel zvͦ im gienc‧
Da von in grozev voꝛht geſchah‧
fvrcht ev niht der engel ſprach
Grozev vrevde tvn ich ev chvnt‧
Do iſt geſchehen an diſer ſtvnt‧
Der werlt h͛re ſt geboꝛn‧
Den got ze ſvn hat erchoꝛn‧
Daz iſt ze bethlehem geſchehen‧
Vmbe daz ſvlt ir da hin gên‧
Da vindet ir daz chindelin‧
Gebvnden in rainev tvchlein‧
Daz iſt in ein chrippe geleit̂‧
Daz zaichen han ich ev geſait̂‧
Er iſt al der werlde trôſt‧
Von im wirt al dev werlt erlôſt‧
Do chomen zv dem engel dar‧
An der engel ein michel ſchar‧
Die fvren vf ze himel rich‧
vn̄ ſvngen alle gelich‧
Gla in ertelſis deo‧
Got von himel der hab er ſo‧
Die levt vf der erde haben vrid‧
Den rehtez leben volget mit‧
daz di viehhirtē ſvdē hm i͛͛d͛ chppe
Die vieh hirfē niht enliezē‧
ze bethlehē ſi dꝛat lieffē‧
Daz ſelbe chint ſi ſvnden‧
Daz was intvͦchlin gebvnden‧
Inein chrippe was ez gelaît‧
Als in der engel het geſait‧
Maꝛien vn̄ ioſeph ſahen‧
Voꝛ allen levten ſi des iahen‧
Daz ſi die engel heten geſchehē‧
vn̄ allez alſo wer geſchehen‧
Als in der engel het geſait‧
Von dem chinde vn̄ von d͛ mait‧
daz ioſep ze bethlehem ein h͛ge Maꝛien gewā‧
IOſep d͛͛ vil ſelîg mā
In der ſtat ein hovs gewan‧
Die rainen Maꝛien fvrt er dar in‧
Vn̄ ir liebez chindelin‧
vō dem ſtern der erſchein do got geboꝛn wolt ivdē‧
Do got geboꝛn wolt werden‧
von ſiner mvͦt͛͛͛͛ vf der erden‧
Grozev zaichen da geſchahen‧
Die gemain der levt ſahen‧
In den lvften do erſchein‧


### 0048

Ein nem͛͛͛͛ ſtern daz nie chain‧
So grozer ſtern wart geſehen‧
Des hoꝛt ich ellev pvͦch iehen‧
Der ſtern lavht in ellev lant‧
Von ſinem ſchin wart erchant‧
Daz got alder werlt h͛re‧
Von einer magt geboꝛn were‧
von dē pnne des oles ze Rome‧
Do got geboꝛn werdē wolde‧
vn̄ ſin dev magt geneſē ſold͛‧
Von ole ein pꝛunne erſpranc‧
vn̄ ſchoͤn d͛e͛ vz der erdē dranc‧
Sam daz wazzer vz vlôz‧
Daz was ein wund͛ vō got grôz‧
Den pꝛv̄ne manic menſche ſach‧
d͛ ran mer dāne ein iar vn̄ tac‧
Inein waz zer daz da rinnet‧
Dvrch rôm vn̄ tyb͛͛͛͛͛is genennet‧
Von der mait die dem chaiſer
an dem himel erſchein‧
An der ſelben naht gie vz‧
d͛ roͤmiſche cheis͛ anguſtꝰ‧
Er hvͦb vf dev ovgen ſin‧
vn̄ ſah eines ſternes ſchîn‧
Der ſelbe ſtern was gelich‧
Einer maget ſchinberlich‧
Dev magt het ein chindelin̂‧
An ir arm der magde ſchein‧
Gab liehtes mer dāne and͛ ſtne‧
Vn̄ lovht indie werlt verre‧
Do der cheiſer daz erſach
Vil hart da von er erſchaet‧
Drat nach weiſen mei͛͛͛͛͛ er ſande‧
Wa ſi waren in dem lande‧
Daz ſi geben im der lere‧
Waz da bei bezeichent wêre‧
Niemen do ſo weîs was‧
Der geſagen mohte daz‧
Waz von dem zeichen ſolt geſchehē‧
Daz der cheiſer het geſehen‧
Ein altev vrowe do dar châm‧
Sibilla von des vrowen nâm‧
Ei ſprach er nv geboꝛn iſt‧
Von einer magt der heilig chriſt‧
Den hat nv ein magt rain‧
Gewunnē ane mannes gemaîn‧
Getragen hat ein magt ein chint‧
Des ellev chvnicreich ſint‧
Daz chint hat got ze ſvn erchoꝛn‧
Daz iſt von einer magt geboꝛn‧
Daz chint ſol indem himel w͛den‧
Herre‧ vn̄ kvnic vf der erden‧
Do der cheiſer daz erhoꝛ̂t‧
Da von enphie er groze voꝛht‧
Seinev bilde er dꝛate hiez‧
Nider werfen vn̄ niht enliez‧
Daz in iemen anbete‧
Wand er daz e geboten hete‧
Er het in ellev lant geboten
Daz man in ze einem gote‧
zelen ſolt in allen landen‧
Darvmbe ſinev bilde ſande‧
In ellev ſinev chvmcreich‧
Daz dev levt in alle gelich‧


### 0049

An betên als einen got‧
Daz wart gechært nnemē ſpot‧
Wand er nv gebot wider‧
Daz ſi brechen ſolten inder‧
Ellev dev bilde dev da waren‧
Im gemachet ze valſchen eren‧
von dem tempel der da viel‧
Ein bechvs ze rome was‧
Templn pans hieze daz‧
Sin vridhovs melliv lant‧
Was daz ſelbe hôvs genant‧
Daz was gemacht alſo veſte‧
Daz wol fvͤr war daz weſte‧
Daz ez nimm͛ mohte zergên‧
Vn̄ an daz ende der w͛lde ſtên
Alſo ſtarck was daz gezimbert‧
Daz eʒ gevallen mohte nimm͛‧
Die romer vmbe ſolhe ſache‧
Hieʒʒen in daz pechovs machē‧
Daz ſi ſolten ſteten vrid‧
Behaben vn̄ gewalt da mit‧
Da ſi ſo lange mit vride wer̂en‧
Alſ lange der tempel moht gewêrn
Do got menſch geboꝛn wart‧
Do wart der tempel gar ze zart‧
Vn̄ viel inder vf die erden‧
Do got geboꝛn wolte w͛den‧
Do man daz hov̂s hêt gevangen‧
ze machen ein altez wip chôm gegāgē
Vn̄ zv allen den levten ſprach
Do ſi daz pechovs an geſach‧
Der tempel ſolt niht langē ſtên‧
Ez ſol ſchier gar zergên‧
Wēne ein magt gewint eī kint‧
So zefvrt daz hovs der wint‧
Daz ſei ev h͛ren allen geſagt‧
Wenne von einer rainen magt‧
wirt ein chindelin geboꝛn‧
Swæ̂r arbait wirt dāne gar v͛loꝛn‧
An diſem hovs daz vellet inder‧
Vn̄ wirt gemacht nimm͛͛ wider‧
Der rede alle dev levte lachten‧
vn̄ einē ſpot da von machten‧
Sam daz nimm͛ moht geſchehē‧
Des daz alt weip hêt geiehen‧
Si hiezē ſchriben vf die tvͤr‧
Vn̄ graben an die ſtein da fvͦr‧
Swanne ein magt ſwang͛ wirt‧
Vn̄ mait weſen ein chint gebîrt‧
So ſol ditz berhovs inder vallen‧
Daz hat ein wip geſagt vns allē‧
Swenne ein kint ein magt rain‧
Gewinnet ane mannes gemain̂‧
So ſol ditz tempel vallen inder‧
Vn̄ wirt gemacht nimm͛ wider‧
Darvmbe daz ſelbe hovs im͛͛͛͛ braſt‧
vn̄ allez daz zimber erlaſcht‧
Do Maꝛia ires chindes genâs
Als ander tvͦr geſchriben was‧
Von d͛ chrôn‧ dev ob rôm erſchein‧
IN den lvften ein chrône‧
Dev was gvldein vn̄ ſchône‧
Michel ſam ein gvldem rat‧
Swebt ze rom ob der ſtat‧


### 0050

Do Maꝛia gewan ir chint‧
Des ellev chvnicreiche ſint‧
Do geboꝛn daz ewige leben‧
Wart‧ ze rom ſah man ſweben‧
Ob der ſtat ein michel chrôn‧
Dev was michel vn̄ ſchone‧
daz do hoik regent‧
Do Maꝛia ir kint gewan‧
vz den lvften honik rân‧
vf dev erde in ellev lant‧
Da mit wart vns daz erchant‧
Daz der ſvze honikſaîm‧
Gotes ſvn vns chom haîm‧
Were her inder in vnſer lant‧
Do er die menſchait an ſich pāt‧
daz ellev wazzer ſtille ſtvnden‧
do got geboꝛ̂nt wart‧
Ellev wazzer ſtile ſtvͤnden‧
Mer danne dꝛithalb ſtv̄de‧
Daz ſi ze tal niht enrvnnen‧
Vn̄ bvten en̂ dem ewigen pͮnnen‧
Von dem ſi waren alle chomen‧
Vn̄ vrſprvnc heten alle genomē‧
Do er ſvlt geboꝛn werden‧
Von ſiner mvͦter vf der erden‧
Von den ſvndern die do tot lagē‧
Ez iſt einerſlahte ſvnde‧
Die wil ich alder w͛͛ chvͦde‧
Dev iſt grôz vn̄ vngenæ̂m‧
Vn̄ iſt ovch got widerzæîn‧
Die weil dev ſvnde was vf d͛ erden‧
Got enwolt niht menſche w͛den‧
Die weil der menſchen ein͛ lebt‧
An dem dev ſelbe ſvnde chlebt‧
Got enwolt ſin gotheit‧
Miſchen niht zv der menſchaît‧
Darvmbe an der ſelben naht‧
Do dev ſelbe zeit was volbraht‧
Daz wolt geboꝛn werden got‧
Si lagen alle gemaine tot‧
Des gæhen endes ſi lagen tot‧
Des gæ̂hen endes ſi wûrden ſvnde‧
In den vngenæ̂men ſvnden‧
Der ſvnden ſich der tievel ſchamt‧
Als er den menſchen des gemant‧
Daz er die ſvnde wil begên‧
So beginnet er von im vliehen‧
Den engel ovch dev ſvnde v͛ribet‧
Daz er beider nimmer belibet‧
Dev ſvnde macht den lvft vnreîn‧
Vnrainer wart nie ſvnde cheîn‧
Die ſvnde wil ich lazen beliben‧
Von der wil ich niht mer ſchriben‧
Nimmer ſol man ſi genennen‧
Daz ſi iemen mvg erchennen‧
An der ſi begangen hat‧
Der tvͦ ſich ir ab daz iſt min rat‧
Von dꝛîn ſvnnen die do erſchinen‧
Do dev zit ſchier chomen ſolt‧
Daz got geboꝛn werden wolt‧
Do ſah man andem himelrich‧
Drei ſvnnen ſtên ſchon vn̄ gelîch‧
ovch do ſah man ſtên bei‧
Wol gewachſner manên drei‧


### 0051

Die ſvnnen drei ze ſamen giengē‧
vn̄ ein͛ ſvnne ſchein enphiengē‧
An dem mâne daz ovch geſchach‧
Daz zeichen manic menſche ſach‧
Da bei vns bezeichent iſt‧
Daz gotes ſvn der heilig chriſt‧
hat vns gezaiget eîn gotheit̂‧
Mit dem ſcheîn der dꝛiveltikeit‧
daz ioſep hiez daz chint beſnêiden‧
IOſeph vn̄ alle ſine mage‧
Chomen an dem ahtem tage‧
Vn̄ Maꝛien kint beſmiten‧
Nach movses ê în irem ſiten‧
Iht wart daz chint geheizzen‧
Als der engel hêt gehaizzen‧
von den chvngen die zv ihū chôm̄‧
Do irs kindes genâs dev magt‧
Der ſtern da von iſt voꝛ geſait‧
Der erſchein in ellev lant‧
Bei dem ſterne wart erchant‧
Daz gotes ſvn der werlt herre‧
von einer magt geboꝛn were‧
In dem lant ze oꝛiente‧
Daz iſt in der werlt ente‧
Geſezzen waren chvnige dꝛei‧
Die ſelben chvnige ovch da bei‧
Weiſhait an dem geſtieine phlagē‧
Do ſi diſen ſtern geſchahen‧
An dem ſi daz wol erchanden‧
Daz da in dem ſelben lande‧
Daz ſi den ſtern ſahen nv verre‧
Geboꝛ̂n iſt alder werlt herre‧
Die chvnige do ze ſamē chamē‧
Mit rat ſich daz an nâmen
Daz ſi dar wolten varen‧
Die warhait von dem chīde errain‧
Si beraiten ſich vf die vart‧
Schier berait daz allez wart‧
Daz ſi zv dem wege ſolten‧
haben den ſi varen wolten‧
Golt vn̄ ſilber mit in namē‧
vn̄ alle zv ein ander châmen‧
Mit ir chneht vn̄ ir geſinde‧
vn̄ fvren hin̂ zv dem chinde‧
an welher zit die chvnge chom̄‧
Nv hebt ſich al hie ein vr̂age‧
Daz evch der iht betrage‧
Wenne der ſtern ſchinē begvnde‧
Der des chindes was vrchvnde‧
vns dev ein ſchrift daz ſagt‧
Do Maꝛia dev raine magt‧
Ir vil rainez chint gewan‧
Der ſterne ſchinen do began‧
Daz enmac niht wol geſtên‧
Wan daz niht moht ſin geſchehē‧
Daz in̂ alſo chvrzen ʒeiten‧
Drei chvnige mohten riten‧
Vz verre ovz irem lande‧
Wand ſi got do dar geſande‧
Do daz chint was zwelſ tag alt‧
Als im dev mvter het gezalt‧
Da von ein heiliger ſchribet vnſ‧
Der iſt gehaizen Eriſoſtom‧
Er haizt ioh͛͛ gvldiner mvnt‧


### 0052

An ſinem bvͦch tvͦt er vnſchvͦt‧
Vn̄ ſpricht alſo der heilig man‧
Scūs eriſoſtomus iohan‧
Do got vz ſines vater ſôʒ‧
Von himel fvr vn̄ ſich beſloʒ̂‧
In ein maget vn̄ enphienc‧
Menſchlich vleiſch do daz ergiēt‧
Daz von des heiligē engels woꝛte‧
Gotes ſvn was menſche woꝛten‧
Der ſtern ſchinē do begvnde‧
vn̄ daz al der w͛lde chvndē‧
Daz nv menſche woꝛden wêre‧
Des himels vn̄ der erden herre‧
Do Maꝛia ir kint enphienc‧
Des ſt͛nes ſchein̂ do an gienc‧
Die drei chvnige in ir landen‧
Den ſtern ſahen vn̄ daz erchādē‧
Daz gotes ſvn an ſin̂ gotheît‧
Genomen hat dev menſchaît‧
Si chomen ze ſamen alle dꝛei‧
An einen rat gevieln ſi‧
Daz ſi da hin wolten varen‧
Des ſternes zaichen gar ervazē‧
Do ſi wurden des enein̂‧
Si fvren alle wider heim‧
Vf die vart ſich do beraiten‧
Ir ſovmer ſi ze ſamen laiten‧
Si namen golt vn̄ ſilber hêrt‧
zv der lange wegevert‧
Roſſ‧ vn̄ chneht mit in namen‧
Vn̄ wider zv ein ander chamen‧
vf die ſtraʒʒe ſi hvͦben ſich‧
vn̄ baten got von himelrich‧
Daz er ir geverte wurde‧
Daʒ ſi cheinen zv ir gebvrde‧
Si fvren walt‧ velt‧ vn̄ hêide‧
Der neuwe ſtern was ir gelaite‧
Der ſelbe ſtern was ſo lieht‧
Vn̄ ſo michel daz im niht‧
Genemen moht ſinen ſchein‧
Dev ſvnne noch dev ſchone ſin‧
Do gotes ſvn was geboꝛn‧
Des Maꝛia dev magt genâs‧
Die drei chvnige chomen hin‧
In die ſtat ze ieruſalem‧
Vn̄ vragten wa geboꝛn wêre‧
Der ivden chvnic vn̄ ir herre‧
Die ivden da von erchâmen‧
Do ſi diſe rede vernamen‧
vn̄ alle dev ſtat betrvͤbt wart‧
von der ſelben chvnige vart‧
Der chvnic h͛s ovch ervoꝛcht‧
Do er diſe rede erhôꝛt‧
Die ivden vn̄ die phariſe‧
Die vragt er wa daz in der ê‧
Geweiſſagt vn̄ geſchriben were‧
An welher ſtat der ivden herre‧
Vn̄ chvmc ſolt geboꝛn werden‧
Der herre wurde vf alder erden‧
Si ſprachen vn̄ ſagten im̂‧
In der ſtat ze bethleheim‧
Da wirt geboꝛn gotes ſvn chriſt‧
Als indem pvͦch geſchriben iſt‧
Nach den chvnigen ſant heredes‧


### 0053

Heimlich vragt er ſi des‧
Wenne ſi heten des erſtē geſchehē‧
Den ſtern ſcheinen daz ſi des iehē‧
Die kvnige die zit vn̄ die ſtvnde‧
Daz der ſtern ſcheinen begvnde‧
Den kvnic h͛des beſcheiden‧
vn̄ wenne ſi weren vz geriten‧
Herodes ſprach zv in nv vart‧
vn̄ ſvͦchet daz chint vn̄ er vart‧
Wa daz ſei vn̄ ovch mir‧
Want daz wil ich ovch ſam ir‧
Gern an peten vn̄ ez eren‧
Sam den minen rehten h͛ren‧
Min opfer wil ich dem chinde‧
Bringen gern da ich ez vmde‧
Von herrde ſi doch ſchieden‧
Die kvnige vf die ſtraʒʒe riten‧
Do ſi vf di ſtraʒʒe chamen‧
Den ſtern voꝛ in gen ſahen‧
Der gie voꝛ den wec in zaigte‧
vn̄ ze bethlehem ſi laitte‧
vn̄ vf dem hvs geſtvnt der ſchein̂‧
Da inne was daz kindelin‧
Vrevd groz da von enphiengē‧
Vn̄ in daz ſelbe hovs giengen‧
Die mvter vn̄ daz kint ſi fvnden‧
Daz was in tvchlein gebvnden‧
Si vielen inder alle gelich‧
Vn̄ an beten demvtichlich‧
Daz vil liebe chindelin‧
vf raten ſi vch ir ſchrein‧
Golt mirren‧ wirrch im gaben‧
ze einem opfer‧ da mit deſ iahē‧
Daz er got vn̄ menſche wêre‧
Des himels vn̄ der erden herre‧
Mirre wiroch‧ golt ir ettelich‧
Dem chinde gaben al gelich‧
Ir aller opfer was gelich‧
Golt mirre weiroch ir ieſlich‧
Dem chinde ze einē opfer bꝛahtē‧
Da mit ſi des gedahten‧
Daz er got vn̄ menſch were‧
Des himels vn̄ der werlt h͛re‧
Do die chvnig dem chindelin̂‧
Iropfer bvten daz chint ſin‧
hende vf hvͦb in engegen‧
Sam ez in gæbe ſinen ſegen‧
Si gaben ovch des chindes mvͦt‧
Der vil rainen vn̄ der gvͦten
Von golt ſilber vn̄ ſiden‧
Chlamod do ſi wolten riten‧
Den heiligen ioſep vn̄ den rainē‧
Mit ſilber golt vn̄ edelē geſteinte‧
Erten die chvnig alle drei‧
Vn̄ in hamlich vragten ſei‧
Die warheit von dem chindelin‧
vn̄ von der rainen mvͦter ſin‧
Ioſep in ſaget allez daz‧
als ez an der warheit was‧
Daʒ des chindes mvͦter were‧
Rainev magt vn̄ doch ſwere‧
Des chindes wer ſwang͛ woꝛten‧
Alein von gotes woꝛten‧
Daz nie dehein man‧


### 0054

Gewunnen het noch nie began‧
vleiſchlich dinge vn̄ daz ſi wêr‧
Des chindes geneſen an ſwêr‧
vn̄ an vngemach der wibe‧
Vn̄ daz ſi wêr an irem libe‧
Magt do ſi des chindes genas
Dar zv ſagt ioſep in daz‧
Daz engel weren da geweſen‧
Do ſi des chindes ſolt geneſen‧
Vn̄ mit ir grozē lop begagen‧
heten die gebvrt vn̄ mit geſāge‧
vrlovb die chvnige vō dē chinde‧
Namen‧ vn̄ ovch ir geſinde‧
Wider ze lande ſi hvben ſich‧
Ein engel chom von himelrich‧
Der ſprach zv in des ſit̂ bewart‧
Daz ir nv niht wider vart‧
zv herrde wand er hat‧
vf evch gewunnen boſen rat‧
Die chvnige do vn̄ ir geverten‧
Ein ander ſtraze wider chertē‧
vn̄ chomen niht ze irlm‧
Ein andern weck ſi fvrē heîm‧
Do hodes des inne wart‧
Daz in an der wider vart‧
Die chvnige hetē ſo betrigē‧
vn̄ im an ir gehaiz gelogen‧
Er hiez ſi ſvͦchen vn̄ vahen‧
Vn̄ wolt ſi ovch ze tode ſlahē‧
Got der ir gelait was‧
Der vnder ſtvnde vil wol daz‧
Daz ſin wille niht moht ergæ̂n‧
Noch ſinen chnehtē lait geſchehen‧
Der vngetrew do daz gebote‧
Daz man dev chinde alle tote‧
Dev ze bethlehem waren‧
Vn̄ gebvten in den zwein iâren‧
Daz vnd͛ ſtvend noch ein weile‧
Got ſwie hêdes ſin hiez eilen‧
Der vride dar vmbe geſchah‧
Wand in dem chindelbette lac‧
Maꝛia daz ſi niht enwuͦrde‧
So ſchier betrvͤbt nach ir gebvrde‧
Der cheiſer het daz gebôten‧
Daz chvnic hôdes mit ſinē boten‧
Daz er drat ze rome chæ̂m‧
Vn̄ ein chlage vf ſi vernæ̂m‧
Do die ivden vf in raten‧
Wand er het ſev ver raten‧
Vn̄ hart het er ſi beſwert‧
Daz was grozer chlage wêrt‧
Dar vmbe daz vnder wegen liez‧
Daz er dev chint niht toten hiez‧
Vn̄ daz er von roine chæme‧
Vn̄ wider ſinen gewalt næ̂me‧
Von der vart ein iar ver treip‧
alſo lange ze roine beleip‧
wie daz kint zv dem tempel braht wart
Do vierzic tag daz kint was alt‧
als im ſin mvter het gezalt‧
Ioſep nam daz chindelin‧
Vn̄ Maꝛiam die mvͦter ſin‧
Vn̄ fvren vz von bethlehem‧
vn̄ chomen ze ieruſalem‧


### 0055

Daz opfer fvͦrten ſi ovch mit‧
Alſ do was der ivden ſît‧
Daz chint in den tempel brahten‧
Sin opfer vf den alter laiten‧
zwo tvrteltovben daz opfer wâs‧
Wan moyſes het geboten daz‧
In dem tempel was ein man‧
Der was gehaizen ſymêon‧
Dem ſelben het gehaizen got‧
Daz er nimmer lege tot‧
Vnz er mit ſinen ovgen‧
Got geſehe vn̄ ſin tovgen‧
Got der het im daz gegeben‧
Daz er ſo lange ſolte leben‧
Vnz daz got menſche wrde‧
vn̄ in ſæh nach ſiner gebvrde‧
Do er ihin daz chint geſah‧
Drat er gie vn̄ zv im ſprach‧
Wol mich wart daz ich den tac‧
Mit minen ovgen ie geſach‧
Daz got menſche woꝛden iſt‧
Den ich nv ſich gotes chriſt‧
vrolich er zv dem chinde gienc‧
An ſinē arm vr̂olich er ez enphiēc‧
Er ſprach willechomen h͛re min‧
Indev chvmeriche din‧
An ſin herz daz chint er twanc‧
vn̄ hvb ovch vn̄ ſanc‧
Nnne dinntes dnē‧
Seriim tu inpade‧
Mit vrevden h͛re la mich ſchaiden‧
von der werlt mit dem gelaîte‧
Dv la mich herre ligen tot‧
Ich han geſchehen menſch vn̄ got‧
Ich han geſehen mit minē ovgē‧
Gotes wunderlichev tovgen‧
Ich han geſehen der w͛lt troſt‧
Von dem wir werden alle erloſt‧
Der werlt lieht han ich geſehen‧
Da von vns genade ſol geſchehen‧
Er ovch zv Marien ſprach‧
Owe des chindes vngemach‧
Vn̄ die marter die ez ſol leiden‧
Daz ſol dvrch din h͛ze ſiniden‧
Sam man dvrch din ſæle ſtæ̂che‧
Ein ſwert da von din h͛ze bꝛæ̂che‧
Do ſi begiengen allez daz‧
Mit dem opfer daz da was‧
Geſchriben in der alten ê‧
Nach dem gebot moẏſe‧
Ioſep nam daz chindelin‧
Vn̄ Maꝛiam die mvter ſin‧
Vn̄ fvrn vz von irlm‧
vrolich ſvren ſi wider heîm
In die ſtat ze nazarech‧
Dev ze gahylee ovch ſtet‧
Ieſus Maꝛien ſvn dô‧
Nam an ſinen tagen zvͦ‧
vn̄ an aller ſlahte tvgent‧
Da mit erhvb ſich ſin ivgēt‧
daz hôdes dev kint hiez toͤten‧
Do daz iar ein ende nâm‧
von rôm h͛es wider châm‧
ze bethlehem ſin chnehte ſande‧


### 0056

Vn̄ vber al indem lande‧
Der vngetrewe daz gebôt‧
Daz man dev chint alle ze tot‧
Slvͦg dev wærn von zwain iarē‧
vn̄ ovch alle die noch ivnger wazē‧
Sinen engel do von himel got‧
zv ioſep ſant vn̄ im gebot‧
Daz er megipten lande‧
Mit dem chinde fvr ze hande‧
Der engel ſprach dauides ſvn‧
Ioſep von got chvnt ich dir tvͦn‧
Daz dv nemſt daz chindelin‧
Vn̄ Marien die mvͦter ſin̂‧
Vn̄ var in egipten lant‧
Daz ſolt dv tvͦn ſa zehant‧
vn̄ ſolt da beliben vnz ich‧
Von danne varen heize dich‧
Wand daz chint d͛chvmc h͛des‧
Svͦchet vn̄ er wil ez tôde‧
Slahen dar vmbe ſolt dv vliehē‧
Vn̄ in egipten lant dich ziehē‧
Des her ioſep niht enliez‧
Daz in der engel tvͦn hiez‧
Er nam chin daz chindelin‧
Vn̄ Marien die mvter ſin‧
Er hvͦb ſich gegen dem lande‧
Da in der engel hin ſande‧
Einē chneht vn̄ diren zwô‧
fvͤren mit in aldo‧
Er fvrt mit im ovch ein rint‧
vn̄ zwen eſel vf eim daz chint‧
Vn̄ Maꝛia dev mvͦter ſâz‧
Der ander eſel trvͦc dev vâz‧
Da inne was wazzer vn̄ brôt‧
Des was in vf dem wege nôt‧
Wand o͛d vn̄ vngetrewe warē‧
Die ſtraze die ſi ſolten varen‧
vn̄ herbeng ovch ſelten fvnden‧
ze cheinem doꝛfe ſi chom chvndē‧
vf dem velde ſi nahtes lagen‧
Chleines gemachs ſi phlagen‧
Si heten bedev naht u tac‧
Mangerſlaht vngemach‧
Dev ſvnne brant ſi vber tac‧
Des nahtes in ovch we geſchah‧
Von vroſt vn̄ von chalten winden‧
Der mvͦt daz heilige geſinde‧
Reiffe iegen vn̄ ſchower‧
Macht in oft ir erbeit ſower‧ von‧
dem palmpov̂m do Maꝛia vnd͛ raſte‧
Eines tages in was ze rvnnē‧
Wazzer vn̄ chamen pnnen‧
Si fvnden da ſi von haben‧
Mohten waꝛzer vn̄ ſich gelaben‧
Lange ſi giengen vn̄ riten‧
Grozen dvrſt ſi alle erlit̂en‧
Bedev levt vn̄ daz viehe‧
Inder not niht lange ſi lîe‧
Got von himel ir gelaitte‧
Si ſahen verre vf einer heide‧
Einen povm lanc vn̄ hoh‧
Da von ſi wurden alle vrô‧
Si begvnden da hin gahen‧
Da ſi den ſelben pov̂m ſahen‧


### 0057

Ein palmpovm der ſelbe wâs‧
Si fvnden ovch da grvͤnez grâs‧
vnder des pov̂mes ſchaten‧
Si begvnden da alle enladen
Die eſel peide von ir pvrden laſt‧
vn̄ ſazen inder an die raſt‧
Si liezen ovch ir viehe da eʒʒen‧
Do ſi waren alle geſezzen‧
Ieſus daz lieb chindelin‧
Saz vf der ſchôz der mvͦter ſin‧
Er zoh ſich nider von der ſchoẑzen‧
Mit ſinem vinger begvnd er ſtôꝛzē‧
In die erdevſ daz gras‧
Do er von ſiner mvͦter ſâz‧
An der ſtat ein povm erſpranc‧
Vn̄ wazzer vz der erden dranc‧
Der ſelbe pꝛvnne ze tal vloʒ‧
Des nam ſi alle wunder grôz‧
Si lobten got von himelrich‧
Von dem zaichen wunderlich‧
Mit grozen vrevden trvnken ſi‧
vn̄ trenkten ovch daz vieh da bi‧
Vn̄ iren grozen dvrſt vertriben‧
Wand ſi waren nach bechliben‧
Der povm da ſi vnder ſazen‧
Der was lanc vn̄ ovch ze mazen‧
Der hienc ſvzes obzes vol‧
Daz was zeitic vn̄ ſmakt wol‧
Tateln iſt dev frvht genant‧
Dev fruht ſvrt man v͛ indie lāt‧
Maꝛia hvͦb ir ovgen vf‧
Vn̄ geſah die ſelben frvht‧
vn̄ ſtille gert an irem h͛zen‧
Ob ir des obzes moht w͛den‧
Daz ſi daz gerne wolt haben‧
Ir liebez kint da mit laben‧
Iht daz heilig chindelin‧
Wol der rainen mvter ſin̂‧
E erz erchande wand er waſ gôt‧
Dem ſelbem povm daz gebot‧
Daz er ſich zv der erden neigte‧
fvr ſiner mvͦter ſchôz ſich laite‧
Daz ſi des obzs als vil næ̂m‧
Als ſi wolt vn̄ ir rehte chæ̂m‧
Sa zehant der povm ſich naigte‧
Mit gehoꝛſam daz er zaigte‧
Daz daz ſelbe chint wæ̂re‧
aller ereatvre herre‧
Do Maꝛia daz geſach‧
Mit vrevden ſi die frvht ab brach‧
Die andern brachē mit ir alle‧
Mit vrevden vn̄ mit ſchalle‧
Des ſelben obzes ein teil azen‧
Ein teil behielten zv der ſtrazē‧
Daz ſi mit in mohten haben‧
vn̄ vf dem wege ſich gelaben‧
Do ſi gebrachen daz ſi wolten‧
Vn̄ da mit ſich geſvlten‧
Ihē daz liebe chindelin‧
Dem povm gebot daz er ſin‧
Eſte vf rihte‧vn̄ wͦchs als ê‧
vn̄ trvge ſiner frvht m̂e‧
Bei dem povm die naht ſi belibē‧
Ir hvnger vn̄ ir dvrſt v͛triben‧


### 0058

Des andern moꝛgēs gar vrvͦ‧
fvren ſi von danne dô‧
do die pvmc ſich zv ihī naigtē‧
Do ſi fvͤren dvrch den walt‧
Do wart gezaigt gots gemalt‧
Gên dem chinde die povm ſich neig
Vn̄ im da mit erzaigtentē‧
Daz daz chint ir ſchepher wêr‧
Vn̄ aller creatvre h͛͛͛͛e‧
Die povme neigtē alle ir eſte‧
Daz chint enphiēgē vn̄ ſin geſte
Ovch waz vf dem velde was‧
Blvͦmen kravt lovp vn̄ grâs‧
Daz enmohten niht gelazen‧
Si nigen alle zv der ſtraze‧
Da die heiligen hin giengen‧
Maꝛien vn̄ ir kint enphiengē‧
Si ſvnden vf dem weg ein lvͦc‧
Daz was weît vn̄ groz genvͦc‧
An dem lvg ſtvnd ein hol‧
Daz was dracken ſtæte vol‧
Ovz dem hol die draken fvͤren
Ir mvndes atem d͛ was voꝛin‧
Gen dem geſinde ſi giengen‧
Da von ſi groze voꝛht enphiegē‧
Ioſep vn̄ Maria dev rain‧
Ir beider voꝛcht was niht chleī‧
Ic daz lieb chindelin‧
Saʒ vf der ſchôz der mvͦt͛ ſin‧
Ez ſpranch inder vf die erde‧
Vn̄ den grozen dracken werte‧
Ihē daz chint menſch vn̄ got‧
Den draken allen daz gebôt‧
Daz ſi drat wider chêrten
Vn̄ ſchatten niht ſinē geverten‧
Do daz kint di draken ſahen‧
vf der erden inder lagen‧
Vn̄ anbetten alle daz kint‧
Dem ellevner gehoꝛſam ſint‧
vn̄ liefen do van danne ſchier‧
Der ſelben draken wâren viêr‧
Do ſi geſahen alle daz‧
Si lobten got vn̄ fvͤr ſich baz‧
fvͤr daz heilige geſinde‧
Mit ih dem vil lieben chinde‧
daz dev tier chin an beien‧
Do chomen zv dem wege balde‧
Allev dev tie dev in dem walde‧
fvren zv dem ſelben kinde‧
vn̄ nigen gegen dem geſinde‧
Wolf‧ pern‧ vn̄ fvchse‧
Leuwen‧ affen‧ vn̄ lvchſe‧
Apchoꝛn vn̄ tigerter‧
Hirzen‧ ſtainbôck vn̄ pantvr‧
allev dev tier groz vn̄ chleîn‧
Chom an die ſtraze gemain‧
Gegen dem geſinde giengen‧
Die magt vn̄ ir chint enphiengē‧
Mit mn an der ſtrazen alle‧
Mit vrerden vn̄ mit ſchalle‧
lieffen‧ ſpilten‧ vn̄ ſprvngen‧
Dem chinde ſich ze dienſte twungē‧
Vn̄ zaigtē da mit daz er were‧
Ir aller ſchepfer vn̄ der w͛ h͛re‧


### 0059

Ovch die weil ſi mit in waren‧
Die ſtrazzen die ſi ſolten varen‧
Weiſten vn̄ zaigten in‧
Sam ſi heten menſchen ſin‧
daz die engêl nigen dem chinde ieſu‧
Alle die vogel zv der ſtrazen‧
Chomen vn̄ inder ſazen‧
Vn̄ nigen dem chindelin‧
Vn̄ Maꝛien der mvͦter ſin‧
Mit geſange‧ vn̄ grozem ſchalle‧
Enphiengen iren ſchepfer alle‧
Si ſlvgen mit in vn̄ ſvngen‧
vn̄ mangerſlaht done erchlvngen‧
vō dē ſchachn die Maꝛien vn̄ ihin
Sifvͤren velt vn̄ haide‧viēgē‧
vn̄ mange wͤſte bꝛaîte‧
Do chomen ſi inemen walt‧
Da waren inne ſchacher balt‧
Die rovbes u moꝛdes phlagen
Do ſi daz geſinde ſahen‧
Mit einander zv in chomen‧
Si wanten vn̄ ez wer in frvmen‧
Si heten allen iren ſin‧
Dar geſetzt vf gewin‧
Si ſprachen wir ſin nv beraten‧
Gegen in ſi balde traten‧
Do ſi geſahen da an‧
Ioſep daz der alt man‧
fvrt mit im ein ſo ivnge vrowen‧
Si begvnden alle ſchonwen‧
Daz ſi was ſo wolgetan‧
Si ſprachen der vil alte man‧
Er hat die ſchônē vrowē v͛ſtoln‧
Vn̄ hat ſi vz geſvrt verholn‧
Wir ſvlen in ze tode ſlahen‧
Die andern ſvl wir alle vahen‧
Die ivngen vrowen mit ir chīde‧
vn̄ ovch daz ander ingeſinde‧
Drat ſi in engegen giengen‧
vn̄ ſi allemiteinand͛ viengen‧
Ein alter ſchacher bei in ſaz‧
Der in dem ſelben walde was‧
Er het gemacht ein hovs vholn‧
Dem ſelben wurden ſi bevolvē‧
Daz er die weil ſi halten ſolte‧
Vnz ſi den rovp tailen wolten‧
Der alt ſchacher ſich zehant‧
Der gevangen vnderwant‧
Er nam ioſep vn̄ Maꝛien‧
Vn̄ ir geverten alle drei‧
vn̄ ſi mit im in ſin hov̂s‧
fvrt daz niht chomen vz‧
Der ſvz ioſep vn̄ der rain‧
Sin ſoꝛge was niht chlain‧
vmbe daz ivnge chindelin‧
Vn̄ vmbe die lieben mvͦt͛ ſin‧
Der ſelbe ſchacher het ein wip‧
Dev was im lieber danne ſin lip‧
Do ſi daz geſinde ſach‧
hart ſi da von erſchrac‧
Mit vleiz begvnde ſchowen‧
Die ſchonen vn̄ die iungē vrowē‧
Maꝛien vn̄ ir chindelin‧
Daz lovht ſam der ſvnnen ſchîn‧


### 0060

Vroͤlich ſi engegen in gie‧
Si alle ſvnderlich enphie‧
Si grvͤzt ſi alle minnechlichē‧
Ovch begvnde ſi abſtrichen‧
Dem ſchacher ſin vngemvͦt‧
Daz wart gechæ̂rt mein gvͦt‧
Er ſprach zv ioſep lieb͛ man‧
Dv ſolt ſoꝛge weſen an‧
Dir ſol niht laides hie geſchehen‧
Ich wil alein daz vnderſtên‧
Voꝛ vngemach evch bewarn‧
Mit vride ſvlt ir von hine vaꝛn‧
Ich ſchaf ev allen gvͦten gemach‧
Noch heint vn̄ moꝛgen den tac‧
Ir ſvlt ein weil raſten hîe‧
Ovch lat ovch rvͤen wer vihe‧
Er hiez daz ſi nider ſæẑen‧
Beidev trvnken vn̄ ovch æ̂zen‧
Des gab er in allen genvͦc‧
Ir vieh in̂ einen ſtal ſlvͦc‧
Er gab in fvͦter vn̄ ſtrô‧
Do wurden ſi aber alle vrô‧
Des ſchachers wip macht ein bât‧
Vn̄ Maꝛien die mvter des bât‧
Daz ſi daz lieb chindelin‧
Baden wolt vn̄ ſchoͤne ſin‧
Schoͤnev vn̄ weizev chlaider‧
Des was Maꝛia niht wider‧
fvͤr gvͦt ſi daz gern nâm‧
Daz irem kinde zeheil cham‧
Si ſatzt daz lieb chindelin‧
In ein batſchæ̂ffelîn‧
Vn̄ batt im ſinen rainen lip̂‧
Dar zv half des ſchachers wip‧
Ein ſchoͤn bette ſi beraitte‧
Daz lieb kint dar vf laitte‧
Die ſchacher die ſev hetē gevangē‧
Der waren inder ſelben ſtvnt‧
fvmf vnz in den tot gewunt‧
Von chovflevten die ſi vahen‧
Wolten rovben vn̄ ſlahen‧
Wand die hêten ſich gewert‧
Vn̄ tailten mit in dev ſwert‧
Si waren alle von blvͦt rôt‧
Vn̄ ſere wunt vnz inden tot‧
Einer zv dem ſchaffe trat‧
Da daz kint hêt inne gebat‧
Vn̄ wolt mit dem wazzer waſchen‧
Da daz kint het inne geſezzē‧
Ein wunden‧ vn̄ do er gôz‧
Vn̄ daz ſelbe wazzer vlôz‧
Vber allen ſinen lip wunden‧
Do wart in den ſelben ſtvnden‧
al geſvnt vn̄ wol heil‧
Daz was ein̂ groz hail‧
Des nam ſi alle michel wunder‧
Ein ieſlicher eilt beſvnder‧
Vn̄ wuſchen ovch ir wunden alſo‧
Des wurden ſi alle gelich vrô‧
Si wurden alle gemein geſvnt‧
Die da waren e gewunt‧
Wand do ſi mit dem waz͛ſchn‧
Ir wunden ze ſamen wuͦchſen‧
Vn̄ wurden hail vn̄ wol berait‧


### 0061

Daz chom von ieſus heilikeît‧
Do die ſchacher daz erfvnden‧
Daz hail waren ir wunden‧
von deſn dem kindelin‧
Vn̄ von der rainen mvͦter ſin̂‧
Si vielen inder alle drate‧
Vn̄ baten ſi vmbe ir genade‧
Daz ſi vergæben in daʒ lait‧
Daz ſi ſev heten an gelait‧
Der wirt von dem hovs zehant‧
Des wazzers ſich vnderwant‧
Er gehielt ez vlizichliche‧
Vn̄ wart da von vil rihe‧
Grôz gvͦt er da von gewan‧
Vn̄ wart da von ein̂ rich͛ man‧
Wand ſwem wê wart an ſinē libe‧
Schier zv im vn̄ ſinem webe‧
Mit grozem gote dar cham‧
Des wazzers von im nâm‧
Swa er daz wazzer hin̂ ſtreich‧
aller ſin ſiehtvͦm wider ſleich‧
aller ſin̂ wetvͦm zergiê‧
Da daz wazzer an geviê‧
Her ioſep do niht leng͛ baîte‧
vf den wek er ſich beraite‧
Daz geſchah an dem dꝛittē tag‧
Da von hvͦb ſich groze chlag‧
Von dem wirt vn̄ ſinem wibe‧
Si baten ſich noch leng͛ beliben‧
Daz en moht niht geſchehen‧
Si mvſten vf die ſtraze gahên‧
Der wirt hiez in mit geben‧
Choſt vn̄ des ſi ſolten leben‧
Ovf die ſtraze er ſi ſpeiſt‧
Vn̄ mit in̂ daz er ſi weiſt‧
Die ſtrazen die ſi ſolten vaꝛn‧
Vn̄ bat ſi vlizichlich got bewarn‧
Des wirtes wip daz chindelin̂‧
vrevt vn̄ bat die mvͦter ſin̂‧
Daz ſi wider chomen wolt‧
alſ ſi ze lande varen ſolt‧
Daz ſi des enliezen niht‧
Wainvnde ſi von ir ſchiet‧
vō d͛ erbeit die Maꝛia vn̄ ioſep hetē ind‧
Aber fvͦr daz gotes geſind͛ wͤſt‧
Mit ieſn dem gvͦten kinde‧
Gegen dem egypten lande‧
Manic ſtraze vnbechande‧
Si fvͤren oft vn̄ dik in hvͦt‧
Da von daz vil rain gemvͦt‧
Ioſep hart wart beſwæ̂rt‧
vn̄ ovch ſin̂ herze dik geſêrt‧
Wand ſi den wek niht wol chv̄den‧
Ioch getriben ſtraze ſvnden‧
Doch troſt er ſi ſwie er mohte‧
vn̄ half in allen als tohte‧
Do ſprach der rain vn̄ der guͦt‧
Ioſep zv des chindes mvͦter‧
Sage mir vrowe waz iſt din rat‧
Diſev ſtraze niht enhat‧
Mich dvnket gvͦt daz wir ſi lazē‧
Wand vn getriben iſt dev ſtraze‧
Weſt ich daz ez din wille were‧
Von diſem wege ſolt wir cherē‧


### 0062

Der iſt od vn̄ vngevaren‧
vns mac aber wider varē‧
Ein lait vn̄ ovch vngemach‧
Als vns nv alhie geſchah‧
Wir vmnden niemē bi der ſtrazē‧
Da wir vns mvgen an lazen‧
Vns mac geſchehen ſolhe not‧
Daz vns lieber wer der tot‧
Dev wnſt iſt lanc dev heide brait‧
Ich fvrht daz vns aber laît‧
An der eindd wider var‧
Ob wir diſe ſtraze varen‧
vrowe ob daz din̂ wille were‧
Wir ſolten cheren zvͦ dem mere‧
Schier mvge wir chomen dar‧
zv dem mer da mvge wir vaꝛn‧
Dvrch groze doꝛf̂ u dvrch ſtet‧
Da vmde wir levt die vnſer ſede‧
Vnemet vn̄ vns die ſtraze weiſet‧
Vn̄ vns vmbe vnſer gvͦt ſpiſent‧
Da vinde wir wazz vn̄ weide‧
Daz iſt vns twwer vf dis heide‧
Wand vnſer vich leit dvrſtes tot‧
Vn̄ leidet ovch von hvng͛͛ot‧
Gvt wege mache niht chrvmbe‧
Sag mir vrowe waz dich dar vbe
Dvnchet gvͦt daz tvn ôch wir‧
Dv ſag dinen willen mir‧
Maꝛia zv der rede ſwaic‧
Nider ſi mit dem hovbt naiĉ‧
Vaſte weinen ſi begvnde‧
Daz ſi niht gereden chvnde‧
Da von erſchrac der heilig man‧
Wainen ovch mit ir begân‧
Daz was ſines h͛zen vngemach‧
Daz er die lieben waien ſach‧
Er ſprach vil rainev vrowe min‧
Waz mainet daz groze wainē din̂‧
Nv ſag mir ſvzev trovt Maꝛie‧
Waz tvt din̂ weinen vn̄ din ſchriē‧
Nv bin ich vrowe doch berait‧
ze leiden allev erebeit‧
Durch dich vn̄ din kint raîn‧
Schonev Maꝛia niht mer wain̂‧
Din weinē tvͦt minē herzen ŵe‧
vrowe min nv wein niht m̂e‧
Din wainē macht minem herzē‧
Groze ſwere vn̄ ſtarken ſmerzen‧
Maria ſprach vil lieber herre‧
Ich wain niht vmbe min ſwere‧
Noch dvrch cheinen vngemach‧
Der mir ie von dir geſchach‧
Wand ſeit ich din chvnde gewân‧
So haſt dv leides mich erlân‧
Ich waine h͛re daz groze lait̂‧
Vn̄ die ſtarken arebeit‧
Die dv haſt herre dvrch mich‧
Erliten ſeit daz ich dich‧
Von erſte han erchant‧
Vn̄ nv dvrch mich in vromdev lant‧
Mvſt mit grozen ſoꝛgen varen‧
Vn̄ ovch dvrch mich ſo ivnges baꝛn‧
Dar vmbe wain ich din triwe‧
Die ich an dir herre ſchowe‧


### 0063

Die dv haſt erzaiget mir‧
Von der zeit daz ich ovch dir‧
wart gegeben ze einer bravt‧
Nv ſoꝛge niht min herzen trovt‧
Got der ſol vns wol behvͤten‧
Des getrowe ich ſiner gvͦte‧
Do die ſelbe rede geſchach
Daz kint ieſus die weil lac‧
vn̄ ſlief in ſiner mvter ſchôz‧
Daz wazzer von den zehern vlôz‧
Ovf daz kint daz ez erwakt‧
Sine mvͦter ez an lacht‧
Do daz kint ſah do hangen‧
Die nazen zeher an ir wangē‧
vn̄ ſah ovch wol an ir ovgen‧
Daz ſi gewainet het ſo tovgē‧
An ir arem er ſin hovbt lait‧
Vn̄ ſtille ſweigent vaſte waint‧
Lieplich doch die mvter troſte‧
An ſinen ſvzen mvnt ez chvſte‧
Daz chint mit ſiner hant graiſ‧
Vn̄ ſiner mvter ab ſtreich‧
Die nazzē zeher die er hangē‧
Sah an ſiner mvͦter wangen‧
Ioſep ſprach nv ſage mir‧
Vrowe waz gevellet dir‧
Welhen wek ſvl wir cheren‧
Diſen oder zv dem mere‧
Maꝛia ſprach vil lieber herre‧
Wir ſvlen cheren zv dem mere‧
Nach dinem rat ſvl wir lazzen‧
Dvrch die wuͤſte di o͛den ſtrazen‧
Daz der engel trôſt ioſeph‧
Do ſi aber wolten varen‧
Ein engel chom zv in dar‧
Der gab in troſt vn̄ gvͦt lere‧
Vn̄ macht ringeīr ſwere‧
Er ſprach ioſep vil heilig͛ man‧
Verzâgen ſolt dv niht dar an‧
Var fvͤr dich mit dem geſinde‧
Die mvter fvͤr mit dem chinde‧
In egiptum ich volge mit‧
Vn̄ ſchaf ev allen gvͦten vride‧
Ich wil weſen ewner gelait‧
Daz ir zwainzik tage weid‧
In dꝛin tagen vber vart‧
Ich wil chvrzen ev di vart‧
daz daz kint ieſus dē regē w͛͛e‧
Eines tages vf dē wege fvͤrē‧
Do begvnde ez vaſte ſchvͤrē‧
Starner wint vn̄ boͤſez weter‧
Daz chom vn̄ was inſere wider‧
Mit ſtarkem ſtvrm regen grôz‧
Nider vf die erde gôz‧
Daz kint ieſus hvb vf ſin̂ hant‧
Gegen dem weter ſa zehant‧
Begvnde ſich daz werer lazen‧
Bedenthalben bei der ſtrazen‧
Vn̄ macht ſam ein poge wer̂
Vber daz geſinde hêr‧
Daz ſi ovch nie wuͦrden nâz‧
Des kindes heilikeit macht daz‧
Sdaz die nevel vz dē bevme vf
chier chom ſi nahē ilīn rieftē‧


### 0064

zv dem lande daz ſi daz ſahen‧
Do ſi chomen nahen da bei‧
Einem bovm den ſvnden ſi‧
Der bovm was michel vn̄ hoh‧
Des dinc ſtvͦnt alſo‧
Daz die levt dar chamen‧
Den ſegen von dem bovm namen‧
Den bovm ovch fvͤr heilic heten‧
Aptgot ſi da anpeten‧
Ir opfer ſi dar in trvͦgen‧
Den valſchen gvͦten vn̄ da ſlvͦgen‧
Rinder ſchaf vn̄ ander viehe‧
Der tievel daz allez enphîe‧
Der des ſelben bovmes phlac‧
Ein grozez zaichen da geſchach‧
Do ioſeph mit dem geſinde‧
Vn̄ Maꝛia mit ir chinde‧
Chomen zv dem grvͤnen pov̂me‧
Der ſelbe bôvm mit allem lovbe‧
zv der erde naigte ſich‧
Vn̄ dem chinde chvnichlich‧
Naig er do als ſinem h͛ren‧
Vn̄ alder werlt ſchephere‧
Sich naigten alle des bovmes eſte‧
Vn̄ enphiengē die vil rainen geſte‧
Do ſi ſich da nider ſazten‧
Vn̄ wolten bei dem bovme raſten‧
Do rieffen ſi mit ſchalle‧
vz dem bovm die nevel alle‧
Waz ſvͦchſt dv ieſus hie zelande‧
Dv wilt werben vnſer ſchande‧
We vns we der laiden geſte‧
Wir mvzen rov̂men diſe eſte‧
Diſen bovm mvz wir rov̂men‧
Vnſer maiſter der iſt chômen‧
daz ſi chom indaʒ lant ze egipten‧
Si fvͤren dar nach indaʒ lant‧
Daz egyptus iſt genant‧
ze einer grozen ſtat ſi châmen‧
Splene haizt dev ſtat mit namen‧
Bei dem mere vn̄ wol erchant‧
Splene was dev ſtat genant‧
Niht herwerg inder ſtat ſi fvnden‧
Noch niemen des erbitten chvnden‧
Der ſi die naht behalten wolte‧
Si weſten war ſi hin cheren ſoltē‧
In der ſtat ein bethovs wâs‧
Aller aptgot chirche was dâz‧
Bei dem bethovs was ein phor̂zich‧
Nam ein lovb dar inne ſi ſich‧
zvgen vn̄ da inne beliben‧
Vn̄ die naht al da vertribē‧
daz der apſ goter in egipten lant alle vielen‧
Mitten inder naht ſich hvͦb‧
In der lvfte ein grozer rvͦf‧
Da hoꝛt man mangerſlahte ſtimme‧
Si waren vraiſchlich vn̄ grimme‧
Der don was michel vn̄ grôz‧
Vn̄ vber alle die ſtat erdôz‧
Wand die tievel rvͤften alle‧
Mit einem grozem ſchalle‧
We vn̄ we der laiden mere‧
Er iſt chomen vnſer herre‧
Der von himel hat verſtôʒen‧


### 0065

Vns vn̄ and͛ vnſer genôzen‧
Er iſt chomen indaʒ lant‧
Owe wer hat nach im geſant‧
Er iſt chomen vf vnſern ſchaden‧
Owe wer hat in her geladen‧
Er iſt vns ze grozem leide‧
Menſch woꝛden von ein͛ meide‧
Von einer magt iſt ergeboꝛn‧
Wir ſin alle von im verlôꝛn‧
Er wil vns von hinne vertriben‧
Owe des wa ſchvl wir beliben‧
Wir mvzen varen zv der hellen‧
ze vnſern vertailten geſellen‧
Vnſer aptgot ſint gevallen‧
zebrochen ſint vnſer hôvſer alle‧
We dir ioſep alter pertink‧
Dar zv fvͤrſt dv her daz kint‧
Owe Maꝛia magt raîn‧
Wir ſin verloꝛn von dir ain‧
Wes biſt dv niht da henm beliben‧
Wer hat dich her ze vns getriben‧
daz die lev̂t ze dem tēpel lieffen‧
Do ditze geſchrei vn̄ diſe ſtīme‧
Alſo ſtark vn̄ alſo grimme‧
Von der ſtat die levte hoꝛten‧
Si waren alle in grozen voꝛhtē‧
Groze ſoꝛge ſi geviengen‧
zv einander ſi giengen‧
Si ſchriren alle owe owe‧
Wafen waz ſol vns geſchehen‧
Dar an begvnden ſi denchen‧
Ob dev ſtat wolt verſenchen‧
ze hant ſi zv dem tempel lieffē‧
Vn̄ ir got da an riefen‧
Do ſi zv dem tempel chamen‧
Grozer lait ſi da vernamen‧
Si ſahen daz ir aptgot alle‧
Waren vf die erden gevallen‧
Daz ir goͤtter inder lagen‧
Leſterlich ovch daz ſi alle ſahen‧
Inpiter vn̄ her ſatvrnius‧
Mars vn̄ her Merturius‧
Vn̄ ander gotter leſterlich‧
lagen den dem eſterich‧
Dem ein was ſin hals enzwei‧
Der ander lac an hovbt da bei‧
Einer ſtvnt noch halber da‧
Daz ander teil lac anderſwâ‧
Dem einen waren ab die hendel‧
Die ſvʒʒe ſtekten inder wende‧
Einer lac da gar geſtvmmelt‧
Der ander was chlein zedrvmelt‧
ze brochen was dem ein̂n ſin rvke‧
Der gehakt inchlaînev ſtvke‧
Einem waren ab dev pain‧
Der ander hêt hende enchein̂‧ daz
dev aptgoter vler al dev lāt vielc‧
Avch in allem egipten lande‧
Geſchah dev ſelbe ſchande‧
Den aptgoten daz ſi alle‧
Waren inder zeit gevallen‧
Do ieſus der magt baren‧
Inegipten chom gevaren‧
daz die levt ir aptgonder chlagte‧


### 0066

Do die levt alle ſahen‧
Daz ir aptgot alle lagē‧
Geſtrakt andem eſterich‧
Vn̄ gevallen læſterlich‧
Si begvnden iæmerlich‧
Wainen chlagen alle gelich‧
Si ſprachen we vns immer we‧
Owe waz vns nv geſchehe‧
Vns ſol lait geſchehen alſo‧
Als vnſerm chvnige phar̂ao‧
Der in dem roten mer ertranc‧
vn̄ allez ſin her mit im verſanc‧
Do er die ivden het gaiangen‧
Als iſt im ſin dinc ergangen‧
Daz er indem rotē mêr‧
Er tranch mit allem ſinem her‧
Alſo fvrhten wir daz verſinkē‧
Svl diſev ſtat vn̄ wir ertrinkē‧
Die andern ſprachen chom her‧
Sint vromde gotte mit grozē her‧
Si habent zebrichē vnſern vrid‧
Mit vnſn gotten habent geſtritē‧
Vn̄ habent ſi von hinne v͛riben‧
Owe wa ſint ſi beliben‧
Die wolten ſi vns niht ſagen‧
Daz mvʒ wir nv imm͛ chlagen‧
Wir heten in vnz vz ir not
Geholfen vnz an iren tôt‧
von dem herzogê evſrodiſie‧
Do der h͛ evg evfrodiſivs‧
Von dem tempel gie her vz‧
Er ſah vmbe ob iemen were‧
Der im ſagt vromdev mêre‧
Er ſah ſitzen vf einem ſtain̂‧
Marien die ſvzen magt rain̂‧
Ir chint in ir ſchôz lac‧
Ovch der ſelbe herre ſach‧
Den ſæligen vn̄ den heiligē man‧
Ioſep bei Marien ſtan‧
an ſinem herzen er erſchrac
Do er die vromden geſte geſchach‧
Die ivngen vrowen ſo wolgetan‧
Den alten man ſo lobeſam‧
Daz ſchone chint ſo minnechlich‧
Vn̄ ſo rehte wunnechlich‧
Drate er zv in do gienc‧
Mit ſvzem grvͤz er ſi enphienc‧
Er vragt von welhem lande ſi wêrē‧
Wa ſi hin wolten cheren‧
Vn̄ wa ſi hin wolten varen‧
Dev ivngev vrowe mit̂ ir paren‧
Ioſep ſprach do wir ſin herre‧
Von Indiſchem lande chomen here‧
Der herre begvnde ſich do verſtên‧
Daz daz zaichen wer geſchehen‧
Von dem chinde vn̄ von den geſten‧
Vn̄ ovch fvr war wol daz weſten‧
Daz ir gotter wæren alle‧
Dvrch daz ſelbe chint gevallen‧
Drat er zv dem tempel lief‧
Den levten allen ze ſamen rief‧
Er ſprach get her welt ir ſehen‧
Von dem ditz zaichen iſt geſchehē‧
zaigen wil ich ev den allen‧


### 0067

Von dem vnſer gotter gevallen‧
Drat get hêr hie mvgt ir ſchowen‧
Ein kint mit einer ſchonen vrowen
Die gotter ſint dem kinde wider‧
Dar vmbe ligent ſi alle da inder‧
Daz iſt daz chint von dem vns hat‧
Der weiſag balaam voꝛ geſagt‧
Er hat inſinem bvͦch geſchriben‧
In diſem lande dev bvch ſint beliben‧
Daz von Inden ſol ein ſterne‧
Erſcheinen indev werlt verre‧
Mit ſiner lere geben ſchein‧
Vn̄ ovch mit zaichen ſein‧
Von diſem chinde Ierennas‧
Der in̂ daz lant vertriben was‧
Vn̄ einer haizet yſaias‧
Der ovch ein weiſage was‧
Schribet vns von diſem kinde‧
Ir beider bvͦch ich noch wol vide‧
Si vns fvr war daz ſagent‧
Daz von einer rainen magt‧
Dar ſelbe got daz himelrich‧
Beſchaffen hat vn̄ daʒ ertrich‧
Sol ein rehter menſche werden‧
vn̄ weſen bei vns vf der erden‧
Vn̄ wenne daz er menſche wirt‧
Vn̄ in einev rainev magt gebirt‧
So chvmt her in vnſer lant‧
In ſiner chincheit ſa zehant‧
Vnſer gotter ſol er vertriben‧
Die tvrren voꝛ im niht beliben‧
Wand er iſt in̂ ſere wider‧
Dar vmbe vallent ſi da nider‧
Vn̄ mvgen voꝛ im niht beſtên‧
Als hie nv laider iſt geſchehen‧
Ovch ſo ſag ich ev fvr war‧
Nv iſt des ein ganzez iar‧
Daz drei chvnige dvrch ditz lāt‧
fvͤrem vromde vn̄ vnbechant‧
ze ieruſalem wolten ſi varen‧
Svͦchen ein kint new geboꝛen‧
Daz ſol ovch gewaltic werden‧
In dem himel vn̄ vf der erden‧
Ir opfer vn̄ ovch mangerſlahte‧
Gab ſi dem chinde brahten‧
Die ſelben kvnige heten einen‧
Nêwen ſtern ſehen ſchinen‧
Der was ſo michel vn̄ ſo lieht‧
Daz in̂ dev ſvnne des tages niht‧
Môht vertriben da bei erchandē‧
Daz da inden ſelben landen‧
Got vn̄ menſche geboꝛn wæ̂re‧
Des himels vn̄ der werlt h͛re‧
Den ſelben ſtern voꝛ einemtiar‧
Wir ovch ſahen offenbar‧
Allev dev zaichen ich nv vmde‧
An diſem ivngen chinde‧
Vn̄ min ſin mir ovch daz ſagt‧
Daz der mvͦter ſei ein magt‧
Des dvnchet mich von minē ſine‧
Ovch ſei wir des wol woꝛden īne‧
Daz vnſer gotte dvrch daz chint
Nider alle gevallen ſint‧
Wand geſtiͤrne do daz rein̂ geſinde‧


### 0068

Iſt chomen mit dem ſelben chīde‧
In diſe ſtat do ſint gevallen‧
Vnſer gotter inder alle‧
Der herzog ſah do ioſep an‧
vn̄ ſprach vil ſæliger man‧
Die warhait von dem kindelin̂‧
vn̄ von dem ivngen vrêwelin
Ioſeph Maꝛien an ſach‧
Verholen in ir die ſprach‧
Sage mir vrowe waz dir gevalle‧
Sol ich voꝛ den levten allen‧
Von dem chinde vn̄ von dir‧
Die warhait̂ ſagen vn̄ von mir‧
Maꝛia ſprach dev gotes tovgen‧
Der mac man niht verlovgen‧
Sag dev warheit als ſi iſt‧
Daz min chint ſi gotes chriſt‧
Ioſeph ſprach do offenbar‧
Herre dev rede iſt allev war‧
Dev dv haſt mit diner zvnge‧
Geſagt von diſem chinde ivnge‧
Sin mvͦter iſt noch rainev magt‧
Als dv herre haſt geſagt‧
Si gewan nie mannes gemain‧
Si iſt voꝛ allen ſvnden rain̂‧
Doch iſt ſi von allen woꝛten‧
Des ſelben kindes ſwang͛ woꝛden‧
Wand von himel chom ein bot‧
Der wart zv ir geſant von got‧
Daz ſi ſolt ein kint gewinnen‧
An aller ſlahte mannes minne‧
Vn̄ angelvſt der vlêiſchlich wêre‧
Solt ſi werden chindes ſwêre‧
Des kindes nam ſolt ſin ieſus‧
Do ſprach enfrodiſius‧
Hie iſt chomen an min rede‧
Als ir gehoͤꝛt habt di ich tet‧
Ioſeph ſprach nv hôꝛ noch mêr‧
Si trvͦc daz kint an alle ſwêr‧
Vn̄ ane we ſi des genâs‧
Vn̄ doch ein̂ rainev magt was‧
zv ir gebvrt die engel chamen‧
Hefammen dienſt ſich an namen‧
Dem chinde lob ſi alle ſvngen
Mit den himeliſchen zvngen‧
Ovch erſchein ein liehter ſtne‧
Der lovht in die werlt verre‧
Von ſinem ſchin in vromden landē‧
Drei weiſe chvnige daz erchanden‧
Daz da nv geboꝛn wêre‧
Des himels vn̄ der werlt herre‧
Nach des ſternes ſchin ſi fvͦren‧
Die warheit von dem chind erfvͤren‧
Dar nach ze bethlehem gevaren‧
Si chomen vn̄ daz chint geboꝛ̂n‧
ſvnden‧ vn̄ ir opfer brahten‧
Vn̄ ander gabe manigerſlahte‧
Des landes chvnic herôdes‧
Einen haz gevie do des‧
Daz ein chvmc noch vf der erden‧
Vber in ſolte werden‧
Er hiez ſvͦchen vn̄ vahen‧
Daz chint vn̄ doch ze tode ſlahen‧
Dar vmbe chom wir ineae lant‧


### 0069

Wand got der hat vns her geſant‧
Do her Ioſep ſine rede‧
Voꝛ den levten allen getete‧
Die levt fvr daz chint gemain‧
Vielen vn̄ die mvͦter rain‧
Si anbeten vn̄ enphiengen‧
vn̄ zv ioſeph ovch giengen‧
Vn̄ chvſten in an ſinen mvnt‧
Vn̄ raten im daz alle chvnt‧
Daz ſi wolten alle gelich‧
vrolich vn̄ minnechlich‧
Gehalten in mit ſinē geſinde‧
Der mvͦter ovch mit irē kinde‧
Herwerg vn̄ ein hovs in gaben‧
vn̄ ſwaz man zv dem hovs ſol habē‧
Des trvgen ſi genvͦc dar‧
Mit der choſt ovch hvlfen in‧
Ioſeph do mit ſinem geſinde‧
Vn̄ Maꝛia mit ir chinde‧
Inder ſelben ſtat beliben‧
Vn̄ ſiben iar da vertriben‧
Sin arbeit ioſep an greiſ‧
Vn̄ ovch da mit dev zeit vertraib‧
Maꝛia wurken ovch begvnde‧
Allev dev werk dev ſi chvnde‧
Von pirper phelle vn̄ ſiden‧
Ovch ſo woꝛht ſi vnder zeiten‧
Samit vn̄ paltikein‧
Gvrtel povtel poꝛtelin̂‧
Da mit gewan ſi ir genvͦc‧
Vn̄ ſich da mit ſchôn betrvͦc‧
Von der ſtat ovch alle die vrôwen‧
Chomen dar vn̄ wolten ſchôwen‧
Daz ſchone kint ſo wunnechlich‧
Die wngen mvter mnnechlich‧
Ir ze dienſt erbvten ſich‧
Vn̄ erten ſi alle ſvnderlich‧
Mit gaben ir ze hilfe chamen‧
Mit troſt ir ellent ir benamen‧
Maꝛie ſchier gedienet daz‧
Daz niemen inder ſtat da wâs‧
Er enert ſi ſvnderlich‧
Wand ſi lebent ſi tvgentlich‧
Daz ir alle lobes iahen‧
Die ſi hoꝛten vn̄ ſahen‧
Si hiezen ſi ein gottin̂ne‧
aller tvgent ein chvneginne‧
Maꝛia wêr ein gottinne hetē‧
Mit dem ſi anbeten‧
Si iahen ſi wêr von himel chom̄‧
allem egipten lant ze vromen‧
daz Maꝛia ih einen rok macht‧
Ein gewāt Maꝛia ertraht‧
Daz ſi irem chinde macht‧
Wand ſi wol wurken chvnde‧
Irem ſvn eines rokes begvnde‧
Der rok gemacht was alſo‧
Als man wurket die hant ſvͦch‧
Vn̄ dev hevbel dev man trêit‧
Ovf dem hovbt vn̄ niht geneît‧
Sint vn̄ doch gemacht von garn‧
Alſo macht ſi irem barn‧
Sinen rok dev maget hête‧
Ane gæ̂rn vn̄ an nête‧


### 0070

Ane ſchær vn̄ an nât‧
Was gemacht dev ſelbe wat‧
Mit dꝛin næten vf der nat‧
het ſi gemacht daz gewāt‧
ze mazen lanc vn̄ weit genvͦt‧
Was dem chind ieſus der rôk‧
Mit dem kinde der rok wuͦchs‧
Von dem hovbt vnz vf den fvͦz‧
Alſo der daz er alle zeit‧
Was lanc genvͦc vn̄ vollen weit̂‧
Der rok wuͦchs alſo‧
an des chindes leib ieſn‧
Daz er im wart alle zeit‧
Lanc genvͦc vn̄ rehte weit‧
Der ſelbe rok ovch nie wart‧
Noch ze brochen noch zer zart‧
Noch beſchaben ſchoͤn u rain‧
Er belaib alſo daz nie cham‧
Vnvlætigez dinc dar an châm‧
Seit in ieſus anſich nam‧
alle zeit belaip er als niwe‧
als in gemacht het dev vrowe‧
Ieſus trvg daz ſelbe chlait‧
Vnz daz er die marter lait‧
Daz ieſus gên begunde‧
DO ieſus daz kindelin‧
Was chom̂en zv dē tagē ſin‧
Daz er gen ſolt vn̄ reden‧
Er begvnde vf ſin ſvze treten‧
Er tet niht als dev and͛n kint‧
Die noch ivnc vn̄ blode ſint‧
Die mvz man weiſen vn̄ ſtevrē‧
Vn̄ ovch mit den henten fvͤren‧
Ofte vallent ſi da nider‧
Ovf helfen mvͦz man in wider‧
Si gent vf ſvͤzen vn̄ vf henden‧
Vn̄ habent ſich zv den wenden
Vnz daz ſi wol gelernt gên‧
Vn̄ von in ſelben mvgen ſtên‧
Daz vil liebe kint ieſvs
Ez entet niht alſvs‧
Do den zeit chom daz ez ſolt‧
Gên niht langer beiten wolt‧
Ovf beide ſvͤze er drat‧
Dar zv deheiner hilf er bat‧
Er begvnde rehte gên
Vn̄ wolt vf ſinen ſvzē ſten‧
allenthalben er wol gienc‧
Dar nach da er an viênc‧
Gereden woꝛt mit ſiner zvngen‧
Er tet niht ſam die ivngen‧
Chmit von erſt ſo ſi ſprechent‧
Lernt‧ dev woꝛt halbe prechent‧
Seinev woꝛt vn̄ ſinev rede‧
Mit grozen woꝛten alle tete‧
Alſo chindiſch vn̄ ſo ivnge‧
Ganze rede ſine zvnge‧
Volbꝛingen wol begvnde‧
Vn̄ vil ſchôn ovch reden chvnde‧
Daz ieſus ſpilt mit and͛n chinden‧
Maꝛia ettewenne iren ſvn‧
Daz vil lieb chint ieſum‧
Hiez zv andern chinden gên‧
Daz in ovch die levt ſehen‧


### 0071

Gern tet daz chindelin‧
Waz in hiez der mvter ſin‧
Als er zv den chinden cham‧
Vn̄ mit den ſich an nam‧
Ettelich chvrzwile‧
Si mvſt ſin von ſolhem ſpile‧
Daz niemen lait da von geſchæhe‧
Noch ſvntlich dinc man da ſehe‧
Wenne er bei den chinden was‧
Siner zvht er nie vergâz‧
Er ſo tvgentlich chvnde gebaꝛn‧
Daz dev kint dev beiim waren‧
Volgeten alle ſinen ſiten‧
Siner gemein ſich gerne mieten‧
Siner geſelleſchaft alle vrô‧
Waren vn̄ in erten hôh‧
Si iahen er wer ein gottelin‧
Jupit͛ wær der vater ſin̂‧
Si iahen er wêr ein ivnger got‧
ane valſch vn̄ ane ſpot‧
allev dev chint ze ſamen chamen‧
Ieſun ze einē chvnige namen‧
Si namen eines chindes rok
Vn̄ braitten den vf einen ſtok‧
Ieſum dar zv ſitzen hiezen‧
Die in des niht erliezen‧
ze einem chvnge machten in‧
Vn̄ taten daz an valſchen ſchin‧
Si chomen zv im alle gelich‧
Im ze dîenſt erbvten ſich‧
Spilen alle zv im giengen‧
leib vn̄ gvͦt von im enphiengen‧
Vrolich alle nach im lieffen‧
Gelobt ſei vnſer chvnic ſi rieffē‧
daz einem kinde ſin baîn zebrach‧
Einz der kinde vf einē ſtein‧
hart viel vn̄ brach ſin bain‧
Da von groze chlag geſchach‧
Do ieſus daz kint geſah‧
zv dem chinde drate giê‧
Vn̄ ez bei der hant geviê‧
Er ſprach ſtet vf get mit mir‧
Ich ſpilen wil gên mit dir‧
Dv ſolt geſvnt drat vf ſtên‧
zv den andern chindē mit mir gên‧
Daz chint ander ſelben ſtvnt‧
Balde ſtvͦnt vf vn̄ wol geſvnt‧
Do die levt daz geſahen‧
alle miteinander iahen‧
Daz er wer einſ gotes kint
Die h͛re da ze himel ſint‧ daz der
engel ihn gelot w͛͛͛ heim ze varē‧
Do Maꝛia vn̄ ioſep waren‧
Chomen zv den ſelben iarē‧
Daz ſi mit dem chinde geſant‧
Got het in egipten lant‧
Do hern ioſep chôm ein bôt‧
Ein engel wart von got‧
Geſāt vn̄ ſprach ioſep dauides ſv̂n‧
Chvnt von himel ich dir tvn‧
Nim ihin daz kindelin‧
Vn̄ Maꝛiam der mvter ſin̂‧
Vn̄ var wider in din lant‧
Daz ſolt dv tvͦn ſa ze hant‧


### 0072

Wan der chvnic hôde‧
Der iſt nv gelegen tede‧
Der tot hat ſi geſlagen inder‧
Die dem chinde waren wider‧
Der ſvzze ioſep niht daz liez‧
Daz in der engel da tvn hiez‧
Er berait ſich vf die vart‧
Do daz volk des inne wart‧
Von der ſtat dar alle giengen‧
Groz lait von dev geviengen‧
Si begvnden alle chlagen‧
Vn̄ mohten niht ir lait v͛gen‧
Nv ſprachen nv von hinne vert‧
Daz geſinde des wir nie wert‧
wurden ſeit ſi her ſint chomen‧
Habe wir gewunnē grozē vrvmē‧
Wand in allen den ſiben iaren‧
So die heiligen mit vns waren‧
Vns geſchah nie boſez weter‧
Noch ſchower noch wit d͛ wederz‧
Ovch geſchah vns ſchaden nie‧
von dem ſcheli an vnſerm vieh‧
Wir ſein alle woꝛden rich‧
Von dem chinde tvgentlich‧
Gewachſen iſt vns choꝛn vn̄ win‧
Genvͦc von den genaden din̂‧
Ioſeph gab in ein lêr‧
Daz ſi ſich cheren ſolten niht mêr‧
An dev aptgot wand ſi weren‧
Vngetrew vn̄ vngewære‧
Si ſolten in ovch nimmer mere‧
An deh ein er ſtat bieten ere‧
Er ſprach ir ſvlt nv alle cheren‧
Vn̄ gelovben an einen herren‧
An einen got der himelrich‧
Gemacht hat vn̄ daz ertrich‧
Der ev dev ſêl hat gegeben‧
Vn̄ hat gewalt vber daz leben‧
Er chuſt ſi alle ſvnderlich‧
Vn̄ bevalh ſi got von himelrich‧
Von in fvͦr er vf die ſtrazen‧
Die vrowē wolten daz niht lazen
Si chomen alle dar gemaîn‧
Daz kint vn̄ ſin mvter rain‧
Chvſten alle ſvnderlich‧
Vn̄ chlagten ovch vil iæmerlich‧
Daz ſi von in ſolten varen‧
Maꝛia vn̄ ir liebes baren‧
Si baten got dvrch ſin gvͤte‧
Daz er ſi mit vride behvte‧
daz ioſep fvͤrt ieſum vz egipten lande‧
IOſep do mit ſinem geſinde‧
Vn̄ dev magt mit ir chinde‧
Von egipten fvͦren haim‧
zv dem lande ieruſalem‧
Si fvͤren walt velt vn̄ heide‧
Ovch dvrch mange braite haide‧
Si wurden oft vn̄ dike mvͦde‧
Daz vertrvgen ſi mit ir gvͦte‧
Si heten michel vngemach‧
Von dvrſt in ofte we geſchah‧
Wand ſi fvnden ſelten bꝛvnne‧
Des tages bꝛiet ſi dev ſvnne‧
Dev chelt in tet nahtes wê‧


### 0073

Regenṭ̇ wint ſchowr vn̄ ſn̂e‧
Ioſep daz kint oft vn̄ dike‧
Ieſin nam vf ſinen rvke‧
Vn̄ trvͦg in als er mvͤde wâs‧
Da mit erzaigt er im daz‧
Daz er dvrch in was berait‧
ze leiden alle arebait̂‧
Dike Maꝛia ovch an ir hant‧
Ir kint fvͦrt den hailant‧
vn̄ half im als er mvͦde wart‧
Wand vil we tet im dev vart‧
Mit beiden henden zwiſchen in̂‧
Daz kint ſvrten ettewēne hin‧
Ioſeph vn̄ Maꝛia dev rain̂‧
Ir all arbait was niht chlain‧
daz ie ſns fvͦrt ſin mvͦter vber ein wazzer
Ovf den wek chamen‧
Da ſi ein wazzer ſahen‧
Daz wazzer was ein michel bach‧
Da von Maꝛia ſer erſchrac‧
zv dem rainen ioſep ſprach‧
Wie chomē wir vber den bach‧
Ioſep ſprach wir ſvlen bwaten‧
Daz en mac vns niht geſchaden.
Daz chint ich vber tragen ſol‧
Dv maht dāne nach mir wafe wol‧
Do wart Maꝛia ſcham rot‧
Wand ſi dvrch des wazzers not‧
Ovf ſolt heben ir ſchôz‧
Dev noch nie wart geſchehen blôz‧
Ieſus daz chint do ſa zehant‧
Nam die mvter beider hant‧
Er ſprach mvͦter volge mir̂‧
Wol vber chomen ſchvle wir‧
Do er zv dem wazzer châm‧
Bei der hant er die mvter nâm‧
Do er der mvͦter hant gevie‧
Oben er vf dem wazzer gîe‧
Dev mvͦter gie dem kinde nach‧
Vber daz wazzer chomen ſi da‧
Daz ir ſvͤʒe nie wurden nâz‧
Des chindes heilickeit macht daz‧
daz ieſus chôm ze nazareth‧
Do ſi chomen in daʒ lant‧
Daz nazarech iſt genant‧
Si fvren gên nazareth‧
Do Maꝛia ein mvͦter hêt‧
zv nazarech ſi da chamen‧
Von den levten daz vernamen‧
Daz Maꝛien vater tot was‧
Mit einem andern ſâz‧
Ir mvter der hiez cleophâs‧
Der ſelbe ioſebes bꝛvder was‧
Ioſep vant do ſinen bꝛvͦder‧
Daz er hiet Maꝛien mvͦter‧
Annen hat genom̄ ze ein͛ chonē‧
Do vrov anna ſach wider chom‧
Ir tohter Maꝛien mit ir chinde‧
Vn̄ ovch daz ander in geſinde‧
Do geſach ovch cleophas‧
Ioſeph der ſin bꝛvder was‧
Vrolich im engegen giengē‧
Vn̄ ſi lieplich alle enphiengē‧
Sin wuͦrden mit ein and͛ vrô‧


### 0074

Daz ſi alle het alſo‧
Got lebent vn̄ geſvnt ſant‧
Wider in daz ſelbe lant‧
daz ioſep Maꝛien erbe pôwet‧
IOſeph do der gotes travt‧
ze naʒarech bei ſiner bravt‧
Maꝛien‧ vn̄ bei ieſn beleip‧
allez ſin leben da vertraip‧
Maꝛien dev magt waſ an erſtoꝛbē‧
Eins aigens hvͦb do verdoꝛben‧
Mit dem tode ir vater was‧
Daz nam ioſep vn̄ bovte daz‧
Da von betrvgen ſich dev drev‧
Ioſep‧ ieſus‧ vn̄ Maꝛiê‧ daz ieſus
menſchlich gebꝛeſtē wolt liden‧
Eſus daz kint Maꝛien dvͦ‧
Nam an aller tvgent zvͦ‧
Er begvnde mit grozer tvgent‧
An heben ſin ivgent‧
Er gedienet ſchiere daz‧
Daz alle die lev̂t bei den er waᷤ‧
Loben eren in begvnden‧
Die in reht erchennē chvnden‧
Etwenne zv den chinden gîe‧
Vn̄ kindiſch ſpil er an vie‧
Durch groze wiſheit tet er daz‧
Daz ſin gotheit deſter baz
Dem tievel moht v͛boꝛgen ſin̂‧
Vn̄ wer ovch voꝛ den levtē ſchin‧
Daz er rehter menſch were‧
Sin leben niemen moht vercherē‧
Daz iſt an wider rede‧
Allev chintlich werker tete‧
Dev an ſvnde mvgen geſchehen‧
ane ſcham vn̄ an ſchande ergên‧
Dar vmbe do er nam an ſich‧
Vnſer vleiſch vn̄ wart menſchlich‧
Do er enphie dev chrankeît‧
Gebꝛeſten vn̄ bloedikeit̂‧
Die man mac an ſvnde getragen‧
Welhe die ſin daz wil ich ſagen‧
Daz iſt wainen vn̄ lachen‧
Ezzen trinken ſlafen‧ wachen‧
Daz iſt chintlichen iaren‧
Daz iſt an wider rede‧
Daz chint ieſus daz allez tete‧
Wand het er des niht getan‧
Man het gehabt einen wan‧
Ovf in̂ daz er vngehêvre
vn̄ an menſches natvre‧
Der tievel het ovch enſtanden‧
Daz er wêr von gotes handen‧
Von himel vf die erden chomen‧
In ze ſchanden vns ze frvmen‧
Vmbe daz begie er chinde ſit̂‧
Daz er den tievel trvge da mit̂‧
Si ſint eſel vn̄ ovch affen‧
Die daz wellent widerchlaffen‧
Si ſprechent daz er nie erlacht‧
Noch chin͛ chvrzweil nie gemacht‧
Warvmbe dvrſt vn̄ hvnger lait
Vn̄ man gerſlaht arbeit‧
Dev ſvnne macht im ofte heiz‧
Diek begoz in ovch der ſwaiz‧


### 0075

Daz chalt weter tet im we‧
Regen wint reif vn̄ ſn̂e‧
Daz laid er allez vmbe daz‧
Daz der tievel deſter baz‧
An ſiner menſchait wurde betrôgen‧
Der vns ze ſvnden het gezogen‧
Wand do er von himel châm‧
Alſo die menſchait an ſich nâm‧
Daz ez dem tievel wêr vnchvnt‧
Vn̄ wurde gar da mit wunt‧
Darvmbe zeigt er chintlich ſit̂‧
Daz er den tievel alſo verſnît‧
daz ihē chintlichs ſpiles phlac‧
Als ieſus zv den chinden châm‧
Chintlichev ſpil ſich an nam‧
Daz volbraht er danne alſo‧
Daz ſi wuͦrden alle vrô‧
Er chvnde ſo reht ſchôn gebaren‧
Daz dev chint gern bi im waren‧
ze einem chvnig in mahten‧
Voꝛ im ſpilten vn̄ lachten‧
Vn̄ giengen im gemain nach‧
Vn̄ waren alle gern da‧
Wa ſi weſten da er ſolte
Chomen vn̄ ſpilen wolte‧
Daz ieſus wart ze ſchvͤl lazen‧
Maria ir chint ze ſchvͦl liez‧
Waz in tvn der mvter hiez‧
Des was daz liebe kint berait‧
Mit ir ſvn gienc dev mart‧
vn̄ her ioſeph zv der ſchvͤlen‧
Daz chint dem maiſt͛ ſi beſvlhen‧
Daz er ez wolte lêrn‧
Dar vmbe wolten ſi in eren‧
als billeich wer mit ir lôn‧
Si baten daz er in ſchôn‧
Lerte vn̄ daz er im were wêge‧
Daz er daz lieb chint niht hart ſtvge‧
Daz er ſingen vn̄ leſen‧
Chvnde v ein ſchreiber weſen‧
Do ieſus indie ſchvͦl châm‧
Ein bvͦch er vf ſin ſchôz nâm‧
Waz der meiſter in̂ lern begvnde‧
Von im ſelbe er daz wol chvnde‧
Als ein bvͦchſtab iſt genant‧
Der iſt den pfaffen wol erchant‧
Den bvͦchſtab ieſus an ſah‧
Vn̄ zv ſinem meet͛ ſprach‧
Mit vrlovb wil ich vragen dich‧
Vn̄ bitte daz dv beſchaideſt mich‧
Welherſlaht der bvhſtab ſî‧
Waz bezaichent ſi da bî‧
Mit dem hovbt inder naic‧
Der maiſter lange ſtille ſweie‧
Im geantwurten niht enchvnde‧
Er zvrnen doch begvnde‧
Bei dem bvͦchſtab ſprach daz kīt‧
Grozev dinc bezaichent ſint‧
Der bvͦchſtab bezeichent daz‧
Daz immer iſt vn̄ ie was‧
Daz iſt got von himelrich‧
Des trifet ein tail an mich‧
Der miett͛ ſprach waz biſt dv‧
Maht dv mir daz ſagen nv‧


### 0076

Dv biſt ein tievel oder got‧
vn̄ machſt von mir dinen ſpôt‧
Mich dvncht daz dv ein engel biſt‧
Oder von himel gotes chriſt‧
Dv haſt niht eines menſchē ſin̂‧
Woꝛden ich des innen bin̂‧
Dv biſt vil weiſer danne ich
Niht mag ich gelern dich‧
Dv ſolt vz miner ſchvl gân‧
Mit dir ich niht ze ſchaffen han‧
Niht wil ich mich dein vnd͛͛wwdē‧
Ginc hin̂ ovz von minē chindē‧
Dir iſt niht dvrft min lere‧
Alſo ivnger chanſt dv mere‧
Danne ich immer gelerne‧
Wer dv ſeiſt daz weſt ich gerne‧
Do ieſus zv der mvter cham‧
Vn̄ ſi die rede gar vernam‧
Si lacher ſtille an irm herzen‧
Doch gevie ſi einem ſmerzen‧
Wand ſi wol weſte daz‧
Daz grozer neit vn̄ groz͛az‧
Irem lieben chinde wuͦchſe‧
Von ſiner weiſheit alſo grozer‧
Si weſte wol daz noch die zeit‧
Chomen ſolt daz grozen neît‧
Manger vf ir chint gevienc‧
Als ez ſchier dar nach ergienc‧
daz ioſep hiez den toten vf ſtên‧
Ein rich man bi ioſeph ſaz‧
ze nazarech deſ uā ovch wa‧
Ioſep der was Maꝛien vrevnt‧
vn̄ het ovch lieb Maꝛien kinnt‧
Er tet im̂ oft grozez gvͦt‧
Als ein vrevnt dem andern tvͦt‧
Er het ioſep Maꝛien wirte‧
Dike erzaigt groze wirde‧
Tot der ſelbe ioſep lach‧
Da von in̂ grozez lait geſchah‧
Maꝛia vn̄ ioſep wainten baide‧
Vn̄ chlagten ir grozez laide‧
Ieſus daz chint chom zehant‧
vn̄ ſi baide wain̂vnde vant‧
Er ſprach waz iſt ev nv geſchehen‧
Daz ich evch nv beide wamē ſol ſehē‧
Ioſep ſprach lieber herre‧
Wir wainen vnſer groze ſwere‧
Vnſer vrevnt der iſt nv tot‧
Der vns dike vz grozer not‧
Geholfen hat mit ſinē treuwen‧
Dir vn̄ miner lieben vrowen‧
Ovch het er groze lieb zv dir‧
Daz hat er dike geſagt mir‧
Ieſus ſprach nv herre min‧
La daz groz trovren din̂‧
Wilt dv daz er lebent werde‧
Vn̄ lebe noch lenger vf der erde‧
So wil ich dir ein lere geben‧
Daz im wider wirt ſin leben‧
Ioſep ſprach wie môht geſchehen‧
Daz iſt ſelten e geſehen‧
Daz lebent iemen wurde wider‧
Der eines tot gelegen iſt nider‧
Maꝛia ſprach dv hor doch in‧


### 0077

Daz er dir ſag daz vernîm‧
Ieſus ſprach no merche mich‧
vn̄ tvͦ daz ich haize dich‧
zv dem manne der toter da lît‧
Solt dv gên‧u la des niht‧
vn̄ ſprich verholen in ſin oͤ̂ꝛ‧
Hvͤte dich daz ez iemen hoͤꝛ‧
Bei dem der vber tot vn̄ leben‧
hat gewalt vns geben‧
Die ſele hat ze einer vriſt‧
Der aller der werld gewaltic iſt‧
Gebevt ich dir daz dv vf ſteſt‧
Mit mir von hinnen lebendic gêſt‧
Der ſælig ioſep niht enliez‧
Swaz in ieſus tvn hiez‧
Er gie hin da der tot lac‧
Vn̄ die ſelbe rede zv im ſprach‧
Ze hant der tot lebendic wart‧
Do her ioſep ſprach dev woꝛ̂t‧
Der tot ze der ſelben ſtvnt‧
Wart wider lebent vn̄ geſvnt‧
Daz chint iħc gebôt do daz‧
vſwigen wêr daz geſchehē do wâſ‧
daz daz chint ihē igelin macht‧
An einem tage ze ſamē giengē‧
Allev de chint an viengen‧
Chvrzwil vn̄ chint ſpil‧
Da was ivnger chinde vil‧
Daz chint ihin ſi mit in namen‧
Ovz hin vf daz velt chamen‧
Da laim vn̄ erde gegraben wâs‧
Daz kint ieſus da nider ſâz‧
Mit ſiner hant ze ſamen pert‧
Den waichen laim vn̄ dev erde têt‧
Die erde mit der hant ze raib‧
Vn̄ den laim ze ſamen traib‧
Vn̄ macht mit den vingern ſin‧
Geſtalt den chlainen vogelin̂‧
Er macht ſiben vegel bilde‧
Die in dem walde vlvgen wilde‧
Do geſahen dev chindelin‧
Des chindes ieſus vogelin̂‧
alle ſi da von lachten‧
Vn̄ ſæ̂mlich bilde machten‧
Ez was der ivden ſamztac‧
Do daz ſelbe ſpil geſchach‧
Ein alter ivde chom do dar‧
Gegangen vn̄ wart des gewâr‧
Daz dev ivgen chint da ſpilten‧
Des ſamz tages veir niht behieltē‧
Er begvnde ſi ſtrafen alle‧
Mit zoꝛn vn̄ mit ſchalle‧
Er ſprach ir ſeit des tevels chin̂t‧
Wand ir tvͦt vnrehtev dinc‧
Ir prechet iwer ſabaot‧
Da mit ir erzvrnet got‧
Ihē daz macheſt allez dv‧
Daz dev chint gemain nv‧
Von dir gewinnent gotes zoꝛ̂n‧
Vn̄ weidet dvch dich allev v͛ꝛn‧
Ieſus ſprach nv wolt got‧
Daz dv dinen ſab aot‧
Ereſt alſo wol ſam ich‧
Dv enſolt niht ſtrafen mich‧


### 0078

Der ſelbe alte ivde dvͦ‧
Mit grozem zoꝛn lief hin̂ zvͦ‧
Vn̄ wolt ſich an dem chinde rechē‧
Vn̄ im ſin ſchon ſpil zebrechen‧
Er ſchalt daz chint redent‧
vn̄ wolt im ſin ſpil ze treten‧
Do er den fvͦz vf heben ſolt‧
Die vogelin ze treten wolt‧
Ieſus im daz niht vertrvͦc‧
ze ſamen mit den henden ſlvͦr‧
Sam der vogel ſchreken wil‧
Da mit wert daz chint daz ſpil‧
Ein ſtimme groz er ovch er hvͦb‧
Sam der vogel ſchevhet vf‧
Von des ſelben chindes ſchalle‧
Vf in die lvfte ſi ſlvgen alle‧
Vf in die lvfte ſi ſlvgen‧
Vn̄ den alten gar betrvgen‧
Do er die hende ze ſamen ſlvͦc
Vn̄ da mit tet einen rvͦſ‧
Leib vn̄ vedern ſi geviengen‧
Die vogel vn̄ begvnden vliegē‧
Mit einander alle von danne
Vn̄ fvͤren von dem altē māne‧
Der ſi wolt ze treten han‧
Da mvͤſt er ſi vliegen lan‧
daz ſā de iohānes mvͦter zvͦ Maꝛien chom̂‧
DEs ꝓphêten zachaꝛias
Chone des tovfers mvͦt͛͛͛͛ waſ‧
Daz was ſant elyzabech‧
Dev chom do ze nazarech‧
Do ſi gehôꝛt daz diebe mêre‧
Daz ir niftel chomen wêre‧
Maꝛie dev magt mit ir chinde‧
vz egipten dem ellende‧
Ir ſvn iohēs ſi mit ir nâm
Vmbe daz ſelbe er dar cham̂
Daz er mit ſinen ovgen ſæ̂he‧
Den er lange erchant het ê‧
Voꝛ danne ê er gebôꝛn wurde‧
Vn̄ voꝛ ſines ſelbes gebvrde‧
Do elyzabet geſach‧
Maꝛien‧ vrolich zv ir ſprach‧
Willechomen liebev vrowe min̂‧
Mit ſampt dem ivngē chinde dein̂‧
Willechomen Maꝛia magt rain̂‧
Mit dinem heiligen ſvn chlein̂‧
Gelobt got von himel ſei‧
Daz ich leb ev allen drei‧
Geſehen han dinen lieben ſvn‧
Dich vn̄ dinen bravtigân‧
Ioſep den vil lieben man‧
Den ich gern geſehen han‧
Do Maꝛia ſah chomen‧
Elyzabʒ ir liebe mvͦmen‧
Vrolich ir engegen gie‧
Vn̄ mit liebem grvͦz enphiê‧
Si ſprach wol mich der ſtvnden‧
Daz ich han dich lebendic fvnden‧
Des lob ich got von himelrich‧
Daz ich han geſehen dich‧
zv ein ander ſi do ſazen‧
Mit vrevden ir laides vergazen‧
Dev chint ovch ze ſamen giengen


### 0079

An einander ſich enphiengē‧
Ieſus ſande Maꝛien ſvn‧
Vn̄ daz heilige kint iohan‧
Svze was der chinde rede‧
Die daz ein zv dem and͛n tete‧
Dev vrowe bei Maꝛien belaip‧
vn̄ drei tag al da vertraip‧
Mit ein ander ovch die weile‧
Dev chint heten chvrzweile‧
An dem vierden tage fvͦren ſi dāne‧
Elyzabet mit ſand iohē‧
Hin heim wider in ir hôvs‧
Iohs bat daz chint ieſus‧
Ovch dev vrowe elyzabet‧
Maꝛiam bat der bêt‧
Daz ſi zv ir hin heîm chæ̂m
Ieſum ir chint mit ir næ̂m‧
Vn̄ ein weil mit ir‧ detibe‧
Vn̄ drei mand od͛ vier vertribe‧
Daz tet elyzabet vmbe daz‧
Wand mvͤlich chomen was‧
Maꝛia von dem ellende‧
vn̄ het niht vil vnder der hende‧
Da ſi ſich von môht betragen‧
Ir armvͦt wolt ſi doch niht chlagen‧
Maꝛia dev magt do gewert‧
Ir niftel des ſi von ir gert‧
ſi ſprach hin haim dv nv var‧
Nach dꝛin tagen chvm ich dar‧
Ich nim minen ſvn mit mir‧
Vn̄ beleib wie lange wilt bei dir‧
Oft vn̄ dike bei iohanne‧
Ieſus was vnz er von dāne‧
Begvnde ſich indie wuͤſte ziehē‧
vn̄ v͛ von dē levtē vliehē‧
daz ihē daz kint vn̄ ſand ioh͛͛͛ bi eie ā͛͛͛ warē‧
SWer daz wider reden wil‧
Der hat weiſ ſinne niht vil‧
Der ſpricht daz iohan niht ê‧
Der tovffer ihin epm ſehe‧
Danne do er zv dem ioꝛdan giê‧
vn̄ dev tovfe von im enphie‧
Da habent ſi an ſer̂ geloĝen‧
Vn̄ ſint ovch vaſt dar an bettvgē‧
Sand iohs des tovfers mvͦt‧
Was Maꝛien mvͦmen toht͛͛‧
Ir beider chint ovch die ſi heten‧
Waren alein zwen ppheten‧
In allem dem lande ze galyle‧
Was ppheten do niht nie‧
Be einander nahen ovch ſazen‧
Wie mohtē ſi ovch haben daz lazē‧
Si weren oft ze ſamen chom‧
Aller der chriſtenheit ze frvmen‧
Die einander heten lieb‧
daz ioſep ein zimm͛man wâs‧
Die waren bvͦch ſagēt vnſ daʒ
Daz ioſep ein zimman wa‧
Er hiez ſaber lignaruus‧
Ein zim͛͛ man hiez alſus‧
Dar vmb ich daz geſchriben han‧
Wan vil levt habent den wân‧
Daz ein ſmit ioſep were‧
Die ſit bettogē dar an ſere


### 0080

daz ih dev holz͛ vz einander zôh‧
Her ioſep gab ſinē chnehte‧
Vier holz die er macht reht‧
Wol lanc nach einer mazen‧
Dev maze het er im lazen‧
Dev vier holz nam der chneht‧
Vn̄ macht ſi gar vnreht‧
Wand er der maze ſchier v͛͛͛gâz‧
Vn̄ die trêm niht rehte mâz‧
ze chvrz ſi alle vier ſchriet‧
Daz ſi der maze heten niht‧
Da von d͛͛ kneht vil hart erſrac‧
Do er die maze rehte ſach‧
Er voꝛht ſines h͛re zoꝛ̂n‧
Wan er dev holzer her v͛͛͛orn‧
Er ſtvnt trov̂ric vn̄ vnvrô‧
Bei den træ̂men die er ſô‧
Gemacht het gar enwiht‧
Daz ſi der maze heten niht‧
Ieſus daz chint chom zehant‧
Vnvro er den chneht vant‧
Er ſprach waz iſt dir geſchehen‧
Daz ich dich ſol trovrigen ſehen‧
Lieber ivnch͛re ſprach d͛͛ chneht‧
Diſe treine ſolt ich reht‧
Nach einer maz gemacht han‧
Nv han ich in vnreht getan‧
Daz ſi ſint zechvrz ver hôuwen‧
Als dv ſelbe maht wol ſchowen‧
Wand ich han des gar v͛gezzen‧
Daz ich ſi ſolt han gemezen‧
Ihē ſprach nv volge mir‧
So wil ich wol helfen dir‧
Daz dev holzer alle vier‧
Werdent lenger gar ſchier‧
An einem oꝛt mit dinen henden‧
Dv zevh die trêm daz ander ende
zevchvͦnʒ ſi lanc vn̄ reht‧
Werden‧ dar zv ſprach der kneht‧
͛͛͛͛e daz geſchah noch nie‧
Daz man holzer mvg geziehen‧
Alſo daz ſi lenger werden‧
Die gehacket ſint vz der erden‧
Ihē ſprach nv ginc her zvͦ‧
Vn̄ daz ich dich haiz daz tvͦ‧
Die treme ſvl wir leng͛ machen‧
Der kneht begvnde vaſte lachen‧
Daz kint an einē oꝛte zoh‧
an dem andern ende alſo
Zoh mit beiden henden der kneht‧
Vnz dev holzer wurden reht‧
Vn̄ wurden lanc ſam dev maʒe‧
Die im h͛ ioſep het gelazen
Ieſus mvͦter chom dar zv‧
Do daz kint dev holzer zoh‧
Si ſprach waz tvͤſt dv liebʒ chint‧
Ieſus ſprach dev holzer ſint‧
ze chvrz die ſvl wir lenger machē‧
Do begvnde ſi tovgen lachen daz ihe
Daz vil liebe kint ieſus ein bit
Eines tages mit dē chindē vz‧
Spilen gienc vf einē raîn lebētic
Vf dem was ein hoher ſtain macht‧
Manges ſpils dev kint begvnden‧


### 0081

Aine lieffen die and͛n ſprvngen‧
Ieſus daz kint ſaz die weile
an aller ſlahte chvrzweile‧
Chinde ſpil er do phlac‧
zv den andern chinden ſach‧
Der kind einz von dem ſtam ſprac
Da im an miſſelanc‧
Ez viel ſin hovbt im gar zebrach‧
Vn̄ tot ovch an der ſtat gelach‧
Dev andern kint erſchracten ſere‧
Si lieffen heim vn̄ ſagten mere‧
Daz daz chint ſich hiet ervallen‧
lait geſchach den vrevnden allen‧
Reuwe groz vn̄ vngedvlt‧
heten ſi vn̄ alle di ſchvlt‧
Legten vf daz chint iefum‧
Der rainen magt Maꝛien ſvn‧
Si begvnden alle iehen‧
Daz groz lait îſt vns geſchehen‧
Von hern ioſeps ſvn ieſu
Daz ſich hat ervallen nv‧
Vnſer chint daz ez iſt tot‧
Von ioſeps ſvn leid ich die not‧
Do ioſep vn̄ Maꝛia gehoꝛten‧
Diſe rede ſi vaſte voꝛhten‧
Doch weſte Maꝛia daz‧
Daz ir chint vnſchvldic was‧
Si ſprach zv im vil lieber ſvn‧
Waz dvncht dich gvt daz wir nv‧
zv der lvge die man dich‧ſtvn‧
An levget vn̄ mich‧
Ieſus ſpꝛach dv mvͦt͛ min‧
vn̄ liebev vrowe daz mvͦz ſin‧
Gar man vf mich mang͛ſlahte‧
Valſch ſol ſagen vn̄ trahten‧
Des ich gar vnſch vldic bin̂‧
so vch gewinne nimm͛ ſin̂‧
Daz man doch erchenne da bei‧
Daz ich gar vnſchvldie ſei‧
Des chindes vater nim̂ zv dir‧
Vn̄ ſin mvter vn̄ volget mir‧
Der tot mvz mir vrchvvn͛ gebē‧
Wie er verloꝛn hab ſin leben‧
Ioſeph vn̄ Maꝛia namen‧
Des toten vrevnt mit ihn cham̄‧
Do da der tot lach‧
zv dem toten ieſus ſprach‧
ʒeno voꝛ diſen levten allen‧
Sage wie ez iſt gevallen‧
Dv ſolt offenbar ſagen‧
Han ich geſtozen od͛͛ geſlagen‧
Dich daz dv gevallen biſt‧
Da von der tot dir chom iſt‧
Ob ich dir ie lait getêt‧
Daz ſag nv mit warer rede‧
Daz tot kint mit vollē woꝛten‧
Sprach daz alle die lev̂t hoꝛten‧
Ieſus Maꝛien chint‧
Michel din genade ſint‧
Dv haſt mir nie niht laides getā‧
Vngemaches bin ich an‧
Von dir geweſen lieber herre‧
Mir iſt lait din groze ſwere‧
Die dv leideſt herre dvrch mich‧


### 0082

Daz man zeiht vnrehte dich‧
Wand an dich bin̂ ich gevallen‧
Daz ich ſag ich voꝛ dē levtē allē‧
Tot pin ich voꝛ dir gelegen‧
Herre nv gib mir dinen ſegen‧
Ieſus ſprach ſeit dv nv mich
haſt geſagt vnſchvldic‧
So wil ich dir ze lone geben‧
Daz dv wider habſt din leben‧
Dar vmbe ſtand vf vn̄ ſeiſt geſvt
Lebent inder ſelben ſtvnt‧
Do ieſus geſprach daz woꝛt‧
Der tot wider lebendic wart‧
Geſvnt vn̄ hail ſin̂ wunden‧
Wurdē inden ſelben ſtvndē‧
daz ieſus einē kin̂d ſin chrvͤglin ganz‧
An einē tag daz kint ieſ macht‧
vō nazaret d͛͛ ſtat gienc vz‧
Bei der ſtat ein̂ pꝛvnne was‧
zv dem pꝛvnne ieſus ſaz‧
Von der ſtat ein kint zehant‧
Chom vn̄ trvͦc in ſiner hant‧
Sinen chrvͦc vn̄ do ez châm‧
zv dem pꝛvnne vn̄ wazz nam‧
Im ein vngelvke geſchah‧
Daz ez ſinen chrvͦc ze brach‧
Daz chint viel vn̄ brach dē chrvr‧
Da ez wazzer inne trvͦc‧
Ez begvnde wainen ſære‧
Vmbe ſin groze ſwêre‧
Wand ez het den chrvͦt ze bꝛochē‧
Ez voꝛht ez wurde gerochen‧
An im von ſiner mvͦter zoꝛn‧
Daz ez den chrvͦc het ſo verloꝛn‧
Ieſus daz chint gvtlich troſte‧
vn̄ ez von ſinem leide loſte‧
Er ſprach la din weinen ſin‧
Vmbe daz bôes chrvͤgelin‧
Trage dev ſchirbe her zv mir‧
Den chrvͦc wil ich machen dir‧
Chlovb vf dev ſchierb alleſamt‧
Dev bvͤz ich wider alze ſamt‧
Daz da wirt ein gann͛͛͛ chrvͦc‧
Daz chint dev ſchierb alle trvͦc‧
zv ihīl ieſus ſi legen‧
Wider hiez vn̄ ſinen ſegen‧
Er ſprach vn̄ ganz was der chrvͦc‧
Der zebrochen vn̄ zer zart‧
Gar ze chlainen ſtvken was‧
Daz wart wider ein ganzez vaz‧
Daz chint nam vrolich den chrvͦc‧
Vn̄ wazzer ſiner mvter trvͦc‧
daz ieſus wazz͛ in der ſchôz trvͦc‧
Dar nach chom d͛chinde vil‧
alle dar zv einem ſpil‧
Si trvgen alle chrvͤgelin‧
Vn̄ ſchepften wazzer dar in‧
Si trvnken vn̄ gvzzen vz‧
Daz vil liebe chint ieſus‧
Bei dem pꝛunne ſtille ſaz‧
Er enhet niht ein vaz‧
Doch nam er ſines rokes ſchôz‧
Vn̄ den vollen wazzers gôz‧
Vn̄ trvͦg inſines rokes gêr‧


### 0083

Wazzer ſam ez ein mvͦlter wêr‧
Daz wazzer dvrch daz tvͦch niht ran‧
Allev dev chint des wunder nam‧
daz ieſus choren ſæ̂t‧
JOſep ſinen acker wolt‧
Sæ̂n mit choꝛn do er ſolt‧
Mit ſinem chneht varn ‧vz‧
Mit im̂ fvͦr daz chint ieſus‧
Do ſi vf den aler chomen‧
Daz choꝛn vz dem ſacke namē‧
Ieſus zv dem ſacke giê‧
Drei hantvolle in ſin ſchoz gevie‧
Daz choꝛn vf den acker ſete‧
Daz choꝛn an der ſelben ſtete‧
Begvnde wachſen vn̄ vf gan‧
Vn̄ den acker gar bevahen‧
Alſo dieke vn̄ alſo gelich‧
Sam ez was gewonlich‧
Vn̄ reht geſet mit voller art‧
Des iares ſo vil choꝛnſ da wart‧
Daz alle die levt die daz ſahen‧
Vn̄ hoꝛten‧ des gemain iahen‧
Daz ein wunder da geſchehen‧
Wære‧ daz nie wart goſehen‧
daz ieſus weierlin macht‧
Bei nazareth ſtet ein̂ ſê‧
Der haizt mare galylê‧
Spilen giengen dev kint da hin̂‧
Vn̄ fvrten ieſum ovch mit in̂‧
zv dem ſê dev chint nv chamen‧
Vn̄ indem wazzer viſche ſahen‧
Ieſus ſprach wir ſvlen alle‧
Machen ob ez ev wol gevalle‧
Bei diſem ſê nv weierlin̂‧
Vn̄ laitten wazzer ovch dar in‧
So varent viſche ſan‧
In vnſer weier die wir vahen‧
Svlen‧ vn̄ tragen heîm‧
Dev kint do grvͦben alle den laîm‧
Vn̄ machten chleinev weierlin‧
Daz wazzer laitten ſi dar in̂‧
Vz dem ſe dvrch chleinen grabē‧
Do ſi begvnden alle graben‧
Schier ieſus ſin weierlin‧
Gemacht het vn̄ ovch dar in̂‧
Ovz dem ſe daz wazzer vlôʒ‧
Do chomen viſch chlain vn̄ grôz‧
Ieſn vn̄ in ſin weierlin‧
Vn̄ ovch der andern chindelin̂‧
Ez was der ivden ſamztac‧
Do daz ſelbe ſpil geſchah‧
Dar chom ein Ivde d͛͛ was alt‧
Dev kint mit grozem zoꝛn ſchalt‧
Er ſprach waz tvt ir boͤſwicht‧
War vmbe veirt ir hevt niht‧
Er iſt der heilig ſamztac hevt‧
Vn̄ verrent ovch alle die levt‧
Die heiligen zeit habt ir ze ͦchē‧
Got let daz niht vngerrchen‧
Dar vmbe ſolt ir alle werden‧
Von got verflvͦcht vf der erden‧
Ieſus daz machſt dv allez alein̂‧
Daz diſev kint nv alle gemein̂‧
Brechent moyſes gebôt‧


### 0084

Vn̄ erzvrnent alle got‧
Dv verlaiteſt vns vnſerev kīt‧
Daz ſi allev verflvͦcht ſint‧
Vn̄ werdent allev von dir v͛lom‧
Vn̄ verdienent gotes zôꝛn‧
DIeſus ſprach dv nimm͛ niht‧
Diſen kinden leides geſchiht‧
Von mir ſi ſvlen ellev w͛͛den‧
Reich vn̄ ſælic vf der erden‧
Ich rat dir daz dv fvrhteſt got‧
Vn̄ ereſt dinen ſabaôt‧
Baz danne ê des iſt dir not‧
Vn̄ behalteſt moyſes gebôt‧
Vn̄ hab chlein ſoꝛge vmbe mich‧
Sein wirt gvͦt rat ane dich‧
Der inde begvnde zvrne do‧
Mit grozem zoꝛ̂n lieffen zvͦ‧
vn̄ ſich an dem chinde rach‧
Sin ſpil er im gar zebrach‧
Daz weyrln zetrat der man‧
Daz daz wazzer gar vz ran‧
Do er dem chinde ſin ſpil zetrat‧
Er viel inder an der ſtat‧
Sin leben mit dem tede v͛lôs‧
Sins loſen zoꝛ̂ns er des genôz‧
In der ſtat vber al‧
ze naz aret ein grozer ſchal‧
Geſchrai vn̄ ovch ſtarch rvͦf‧
Vf ieſn daz kint ſich hvͦb‧
Si ſprachen alle ioſêps ſvn‧
Der wil laides vil tvn‧
Sol er lange bei vns ſin‧
Wir engelten alle ſein̂‧
Vnſer kint bꝛinget er in nôt‧
Die alten ligent von im tôt‧
Er iſt ein rehter zovbrer‧
Er hat vf vns groze ſwere‧
zovber inegipten lande‧
Gelernt vf vnſer ſchande‧
Sein zovb an vns v͛͛ſvͦchen wil‧
Er wil vnſer toten vil‧
Daz ſol wir triwen vnderſtan‧
Wir wellen in ze tode ſlahen
Er iſt niht ein rehtez kint‧
Die nevel im gehoꝛſam ſint‧
Do ioſep vn̄ Maꝛia hoꝛten‧
Diſe rede harte voꝛhten‧
Vmbe ieſum daz kindelin̂‧
Doch weſten ſi die vnſchvlde ſein̂‧
Vn̄ ovch der ivden groz vntruwe‧
Ioſep ſprach nv ſage vrowe‧
Waz iſt din rat daz wir nvtvͦn‧
Vmb vnſer kint vn̄ dinen ſvn‧
Maꝛia ſprach herre ich daz rate‧
Daz wir gên vn̄ ſvͦchen drate‧
Min liebz kint ſwa wir ez vinden‧
Wa er ſei bei andern kinden‧
Wand choment im die ivden zvͦ‧
Ich fvrht daz ſi im lait tvͦn‧
Ioſep vn̄ dev magt rain‧
Giengen vz daz kint alein‧
fvnden an dem velde gên‧
Do daz dinc was geſchehen‧
Do Maꝛia ir kint geſâch‧


### 0085

Balde gie zvͦ im vn̄ ſprach‧
Liebez chint nv ſag mir‧
Waz hat getan der Ivde dir‧
Der da iſt gelegen tot‧
Ieſus ſprach vil groze not‧
Hat mir der ſelbe ivde getan‧
Er wolt mich laides niht erlan‧
Ertet mir lait mit boſen reden‧
Ovch ſo hat er mir ze treten‧
Minen weier vn̄ die viſche‧
Die ich dir zv dinem tiſche‧
Tragē wolt die hat er veriagt‧
Vrowe daz ſi dir gechlagt‧
Maꝛia ſprach min lie͛͛͛͛herre‧
Dv haſt in ſelbe gebvͤzt ſere‧
Doch ſo bitte ich herre dich‧
Daz dv daz tvͦn welleſt dvrch mich‧
Gibe im wider nv ſin leben‧
Daz ſi vns die ſchvlt niht geben‧
Wand ſi zeihent alle dich‧
Daz dv ſchvldic ſeiſt vn̄ ich‧
Ieſus ſprach dv mvter min‧
Waz dv gebevteſt daz ſol ſin̂‧
Si giengen zv dē toten hin‧
Der ivden gie vil mit in̂‧
Ieſus mit dem ſvͤze ſtieʒ‧
Den totē v in vf ſten hiez‧
Er ſprach ſtāt vf vn̄ hab din lebē‧
Dv ſolt nimmer vrteil geben‧
Vber die vnſchvldic ſint‧
Sam dv têt vber dev chin̂t‧
Do ieſus geſprach ein wôꝛt‧
Der tôte wider lebendic wart‧
Er ſtvͤnd vf zehant vn̄ ſprach‧
V des offen bar iach‧
Daz daz chint ſo tvgentlich‧
Chomen wêr von himelrich‧
daz ieſus zv den levten gienc‧
BEi der ſtat ze nazarech‧
Ein vil groze wuͤſte ſtet‧
Ein lange vn̄ ein brait‧
Vn̄ ein̂ gar wildev haide‧
Vn̄ ein̂ wuſt dev iſt weît‧
Da inne waren alle zeit̂‧
Lewen vil von den geſchach‧
Den levten grozer vngemach‧
Inder wuͤſt was ein̂ hol‧
Daz was wilder lewen vol‧
Von nazarech daz chint ieſus‧
In die ſelben wuſt gie vz‧
Die lewen im engegen giengē‧
Sam ir ſchepfer in̂ enphiengē‧
Die lewen chomen allegemain̂‧
zv ieſn beidev groz vn̄ chlein̂‧
Si erchanden wol daz‧
Daz daz chint ir ſchepfer was‧
Si nigem im vn̄ erten in̂‧
Sam ſi heten menſchen ſin̂‧
fvr in vf dev chine ſi vielen‧
Vn̄ begvnden zv im ſpilen‧
Nach im liefen vn̄ ſprvngen‧
Vn̄ mit dem zagel vmbe ſwngē‧
Ieſus vf dev erde ſaz‧
Do die levten ſahen daz‧


### 0086

Vôꝛ im alle nider lâgen‧
Voꝛhtlich in ane ſahen‧
Ieſus ſi do an graiſ‧
Mit ſiner hant ſi an ſtraich‧
Des wurden ſi alle do gemait‧
Einer fvr den andern ſtrait‧
Daz er ſich moht dar gelegen‧
Vn̄ enphahem von im dē ſegen‧
Do dev kint niht langer da‧
Belibē wolten im alle nach‧
Die lewen volgtē zv der ſtat‧
Dev da heizet nazarech‧
Do die levt ſahen chomen‧
Die levt alle des erchômen‧
Do ſi ovch daz kint ſahen‧
Ieſum mit den lewen gahen‧
Si ſprachen mvgt ir wund͛͛ ſehē‧
Daz chint vnder lewen ſpehen‧
Daz iſt niht ein chinde ſpil‧
Des er da mit beginnen wil‧
Er iſt niht ein rehtez kint‧
Dem die lewē ſo gehoꝛſam ſît‧
Daz moht der nevel vō d͛elle‧
Getvͦn alain daz ſin gellen‧
Die lewen weren oder got‧
Der aller ner hat gebot‧
Er iſt ein rehter zo vbrer‧
Jn egipten er dev lêr‧
Gelernt hat da er geweſen‧
Liſt die hat er da geleſen‧
Die andern ſprachen wi m̂oht‧
Daz ein ſo ivgez kīdellIdaʒ ſin‧
Alſo chindiſch vn̄ alſo iv̂nge‧
Moht haben die lernvnge‧
Daz allez daz vonzovber wêr‧
Daz er getan het ſeit er hêr‧
Chomen iſt in vnſer ſtat‧
Da er wunder begangē hat‧
Wand alein von ſinen woꝛtē‧
Sint die toten lebenne woꝛden‧
Vns dvnket er ſei gotes kin̂t‧
Die engel im gehoꝛſam ſint‧
Die andern ſprachen wie daz ſol‧
Weſen wand wir chennen wol‧
Ioſep der ſin vater iſt‧
Der lebt gar an boſe liſt‧
Er iſt gvͦt ze einem zim͛͛man‧
Solhes dinges er niht enchan‧
Ieſus do die lewen liez‧
Wider cheren vn̄ ſi hiez‧
Daz ſi teten nimmer lait‧
Den levten da von nazarech‧
fvr daz chint die lewen alle‧
vf dev chine begvnden vallen‧
Den ſegen ſi von im enphiengen‧
vn̄ vnder in die wuͤſt giengē‧
Do daz chint wolt heim gên‧
Dev levt ez an dem wege ſtên‧
Vant‧ ſi ſprachen ſag vns ieſus‧
Wie tvſt dv dinem dinge ſv̂s‧
Daz dv ſo ivnger vn̄ ſo chlain‧
Mit wilden tyern haſt gemain̂‧
Des dv dich haſt angenomen‧
Daz wirt dir noch ze laide chomen‧


### 0087

Dv biſt toͤꝛſch vn̄ gar zebalt‧
Dv maht nimm͛ werden kalt‧
vn̄ chvmſt ſchier in groze nôt‧
Vn̄ nimſt iæmerlichen tot‧
Ieſus ſprach dev wilden tper‧
Vil nv weiſer ſint danne îr‧
Si habent erchant wer ich bin̂‧
Da von ſo habet ſi weiſern ſin‧
Want ſi habent mich reht erchant‧
Do ſi mich ſahen ſa ʒehant‧
Darvmbe bvten ſi mir ere‧
Want ſi weſten wol wer ich were‧
Si ſprachen wer biſt dv‧
Maht dv vns daz ſagen nv‧
Wir wizzen wol wer dv biſt‧
Wand ioſep din vater iſt‧
Daz dv lebteſt als er tvͦt‧
Daz wer dinem leibe gvͦt‧
Do gie von in daz kint ieſus‧
heim inſi͛͛ mvͦter hvͦs‧
Do Maꝛia ir kint geſach‧
zv im ſi mvterlichen ſprach‧
Wa biſt dv kint geweſen hev̂t‧
Waz habent geret mit dir die lêvt‧
Jeſus ſprach ſi mich beſwêrent‧
Oft vn̄ dicke ſi mir verchêrent‧
Waz ich in ze gvͦte tvͦn‧
Maꝛia ſprach nv lieber ſvn‧
In iſt lait din heiligez leben‧
Sit la dir ʒeʒʒē gebē‧
ww ihē ſpil geſelle wêre‧
DEr nv gern wizzen welle‧
Wer des kindes ieſus geſelle‧
In ſiner chincheit ſtete were‧
Des wil ich geben im der lere‧
Daz waren ſiner mvmen kin̂t‧
Die baide Maꝛia gehaizzē ſint‧
Die wil ich mit namen nennē‧
Daz man mvg ſi erchennen‧
Daz was ſymon chananens‧
Der gvͦt iûdas der ovch tatheus
Mit dem namē gehaizzen was‧
Vn̄ her ioſep barſabas‧
Daz waren ovch zwên iacobi‧
Wād ioh͛s was vch da bî‧ 
do Maꝛia vn̄ ioſep ze irlm ieſus v͛iſten‧
Do ihē was zwelſ iar alt‧
als im ſin̂ mvͦter hêt gezalt‧
Ein groz hohzit gelach‧
ze irlm do ſprach‧
Ioſep der rain gotes trovt‧
zv Marien ſiner bravt‧
vrowe Maꝛia ſage mir̂‧
Daz nv wol gevalle dir‧
Svlen wir ze irlm
Varen vn̄ mit vns da hin‧
ſvren chin dinen ſvn‧
Waz dv wilt daz ſvl wir tvͦn‧
Maꝛia vragt ieſum do‧
vn̄ ſprach zv im alſo‧
Sag mir ſvn vn̄ herre min̂‧
Waz iſt nv der wille din̂‧
wildv zv dem tempel varen‧
Mit vns do ſprach daz gotes baꝛn‧
Lieber mvͦter ich wil ovch‧


### 0088

zv dem chirchtag varē mit ev‧
Ioſeph vn̄ Maꝛia da namen‧
Ihin vn̄ zv dem tempel chamen‧
Ir opfer ſi da gaben got‧
Nach hern moys̄ gebôt‧
Do dev hohzît geſchehen‧
Was‧ do wolt vō danne gahen‧
Ioſep vn̄ dev magt rain‧
Daz lieb chint ihē alain‧
Beleib ze irlm̄‧
Si woltē wæ̂nē daz er heîm‧
Gegangē mit ir vrevntē were‧
Si waren an der wider chêre‧
Vf die ſtraze ſi balde nach‧
Giengē vn̄ ſi ſvͦchten da‧
Bei ir magen vn̄ ir vrevnden‧
vn̄ ſi in doch ninder ſvnden‧
Si giengē ein tageweide‧
Vn̄ daz chint ſvͦchten beide‧
Do ſi in do minder ſvnden‧
wider cheren ſi begvnden‧
In der ſtat ſi giengē wider‧
Daz kint ſvchten vf vn̄ nider‧
Ioſep vn̄ Maꝛia beide‧
Mit riwen vn̄ mit grozem laide‧
zv dem tempel ſi do chæ̂men
Daz kint da fvndē vn̄ daz ſahen‧
Daz ez bei den meiſtern ſaz‧
Vn̄ in einem bvͦch lâs‧
Vmbe daz kint die meſt͛ ſazen‧
Der ꝓphêten bvͦch ſi laſen‧
Ir leccen vn̄ ir ler er hôꝛt‧
Vn̄ ſi vraĝt ſolher woꝛt‧
Der ſi alle niht mohten in̂
Beſchaiden wand ſi tieffen ſin̂‧
heten er do diſputiern‧
Begvnde mit in vn̄ ovch ſi leren‧
Si nam des wunder allegelich‧
Vn̄ dovht ſi alle wunderlich‧
Daz dev heilig ſchrift gemain̂‧
Waſ chvͦt dē ivgen kint ſo chlain‧
Daz er ſo wol geleren chvnde‧
Mit ſinē chindiſchem mv̄de‧
Do Maꝛia ir ſvn da vant
Si nam in lieplich mit ir hant
Si ſprach ſage mir lieber ſvn‧
wie mohtſt dv vns daz lait getvͦn
Daz ich vn̄ ioſep der getriwe‧
Geweſen ſin ingrozen ruven‧
vn̄ in grozen ſoꝛgen vmbe dich‧
Vn̄ han vil hoꝛt gecholet mich‧
Mit fvͦchen drei ganze tage‧
Mit ſoꝛgen vn̄ mit grozer chlage‧
Ihē ſprach nv ſage vmbe waz‧
Svͦcht ir mich weſt ir niht daz
An dem geſchæft mvͦz ich ſin‧
Von himelrich des vater min̂‧
Do gie von irlm‧
Jeſus mit ſiner mvͦter heîm‧
Do ſi vf dem wege giengen‧
Manige rede ſi aneviengē‧
Ioſep fvͤrt an ſiner hant‧
Wenne mvͦde wart der heilant‧
Er ſprach zv im nv ſagt vns h͛re‧


### 0089

Daz dv diſe drei tag were‧
Waz ſchvf do in dem tēpel hovs‧
Bei den ivden do ſprach ieſus‧
Bei den maiſtern ich da ſaz‧
Vn̄ hoꝛt die lecʒen die man lâs‧
Ioſep ſprach von wein was daz‧
Ieſus ſprach von yſaias‧
Ioſeph ſprach nv ſag vns h͛re‧
An welher ſtat dev leiʒe were‧
Ihē ſprach reht da daz iſt‧
Geſchriben daz der heilig geiſt‧
vf einen menſchen chom ſol‧
Vn̄ macht in aller wiſheit vol‧
Ioſeph ſprach chvnden ſi‧
Wizzen wer der menſche ſi‧
Ihē ſprach ſi chvnden niht‧
Wol verſten die ſelben ſchrift‧
Dar vmbe han ich vil mit in‧
Gediſpvnert wan ſi den ſin‧
Von der ſchrift niht wol verſtent‧
Daz iſt valſch des ſi da iehent‧
Ioſep ſprach dev ſelbe ſchrift‧
Chanſt dv wizzen wen ſi triſt‧
Haſt dv verſtanden vn̄ geleſen‧
Wer der menſche ſol weſen‧
Den got mit ſinem geiſte ſol‧
Machen aller weiſheit vol‧
Ihē ſprach den gotes chriſt
Verſteſt dv wol wer der iſt‧
Waz ſol ich dir da von ſagen‧
Dv haſt gehaben vn̄ getragē‧
In getrenket vn̄ geſpeiſet‧
vn̄ ovch in vromde lāt gewiſet‧
Do ſprach ioſep daz biſt dv‧
Daz hoꝛ ich an der rede nv‧
Maꝛia ſprach ſvn ſag mir‧
Wer gab die weil ze ezzē dir‧
vn̄ mit wein wer dv ze hovs
Do ſprach daz ſvze chint ieſus‧
Daz tet liebez mvterlin̂‧
Elizabet dev niftel din̂‧
Des ꝓphêten zacharias‧
Chon ze irlm do was‧
Die gaben mir gern daz ich âz‧
In ir havs ovch ich nahtes was‧
Do ſi chomen in ir hov̂s‧
ze nazarech daz chint ihē‧
Seiner mvͦt͛ was gehoꝛſam‧
Dem rainen ioſep ovch alſam‧
Maꝛien ſvn her ieſus do‧
Nam an allen tvgenden zvͦ‧
An wiſhait vn̄ an ſinnen grôz‧
Vn̄ ſchôn ze ſein tagen wuͦchs‧
daz ihē tovgē niht alle geſchribē ſīt‧
Hie hebt ſih min gͦze chlâg‧
Die ich an minē h͛zetrag‧
Diē wil ich ieſvs vrevden ſagē‧
Daz ſi mir alle helfen chlagen‧
Daz ich niht geſchriben vinde‧
Von ihn dem vil lieben chinde‧
Wie ſin leben wer geſtalt‧
Dar nach da er was wodd͛ alt‧
zwelf iar vnz an die zît‧
Daz er die heiligē chriſtenheit̂‧


### 0090

An hvb mit ſiner lere‧
Wie da voꝛ ſin leben were ſiar‧
Des waren mer dāne nevnzehē‧
Daz enhat vns niht fvr war‧
In ir pvͦch die heiligen vier‧
Si habent vns ands niht geſch‧
dāne daz ein iſt vnſ belibē lbē‧
Daz in̂ den drein̂ iarē begienc‧
Ieſus do er ane vienc‧
ze predigen do er woꝛdē was‧
alt dꝛizic iar vn̄ ſi vns daz‧
allez gar verſwigen hant‧
Daz vns des niht iſt bechant‧
Wie ieſus leben iſt geweſen‧
Ovch han ich laider niht geleſē‧
Da er wer vn̄ wes erphlæ̂ge‧
Voꝛ der zeit waʒ er alwege‧
zaichen vn̄ groze dinc‧
Begie die niht geſchribē ſint‧
vn̄ daz ovch vngelovblich iſt‧
Daz ihē ſvn her ihē triſt‧
Der vn̄ vn̄ zwain zie iar‧
Ane groze zeichen gar‧
Ane wunder vn̄ ane lere‧
Dev doch der chriſtenheit were‧
Nvtz vn weren ſi geſchriben‧
want ſi leider niht ſit beliben‧
Des iſt min h͛ze gar vn vrô‧
Noch vmde ich geſchriben alſo‧
Daz ieſus inder wuͤſt wêr‧
Bei ſand iohans dem tovfer‧
Do er inder ivgent ŵas‧
In zwainzic iaren vn̄ baz‧
Seit oft ieſus der vil raine‧
Indie wuſt gienc aleine‧
zv iohan vn̄ bei im belaib‧
Vn̄ manige zeit alda vertreib‧
Die lieben bei ein̂ ander warē‧
Oft in̂ iren ivngen iaren‧
In der wuͤſt vn̄ chomen niht‧
zv der levt an geſchiht‧
An allen gotlichen dingen
Die heiligen zwen ivngelinge‧
Inder wuͤſt lange waren‧
vn̄ grozer andaht ſi da phlâgen‧
Beten leſen ꝛtēplieren‧
Loben got vn̄ ivbilieren‧
Vn̄ anderr geiſtlichen dinge‧
phlagen da die iungelinge‧
Want ioh͛ lernt ovch da‧
alle die heiligē ſchrift vil nah‧
Von ieſu chriſt vn̄ ovch die ê‧
Der fvnf bvͦch moyſe‧
Die ꝓpheten alle gemaîn‧
Lert iohan ieſus der rain̂‧
In der wuͦſt die zwen ppheten‧
Manger ſlahte vrevde heten‧
An geiſtlicher chvrʒweil‧
Wand der engel chom dar vil‧
Si dienten ihn irem h͛zen‧
Vn̄ lobten in mit grozen eren‧
Ovch dev tier allegemain‧
Ovz der wͤſte groz vn̄ chlein̂‧
zv ihī irem ſchepfer chamen‧


### 0091

Vn̄ den ſegē von im nâmē‧
daz ihc̄ mit ſande iohanne inder wuſte wa‧
SWenne vz der wuſte gie‧
Ihē vn̄ alein da lie‧
Sinen tov̂fer ſande iohanne‧
Wenne er geſchiet von danne‧
So gie er heim ze ſiner mvͦter‧
ze nazarech der vil gvͦten‧
vn̄ da bei ein weil was‧
Ovch geliez er nimmer daz‧
ze irlm er gie‧
Alle iar vn̄ da begie‧
Die hohzeit die moyſe‧
Het geboten inder ê‧
von den ſchonen zvhtē‧ die iħc hêt‧
SWa ihē bei den levten was‧
Mit ſinen zvhten ſchvͦf er daz
Daz alle die gebezzert wurden‧
Die in ſahen oder hoꝛten‧
Swer ſin leben reht geſach‧
Mit aller warheit er des iach‧
Daz er von himel chômen were‧
Vn̄ got von himel het ſin ere‧
Er was chevſch gvͦt vn̄ milt‧
Daz alle die levt namen bilde‧
An ſinem leben tvgentlich‧
Vn̄ ſinon ſiten wunnechlich‧
Lobes groz im alle die iahen‧
Die in hoꝛten vn̄ ſahen‧
Wand alle dev woꝛt vn̄ alle dev rede‧
Die der ſvze ieſus tet‧
Dev was beſcheiden vn̄ reht‧
Svʒ warhaft v ſleht‧
Er was rain chevſch vn̄ gvͦt‧
Demvtic vn̄ wol gemvͦt‧
wie wolgetan ieſus wer̂e‧
Als ieſus was an ſinē zvhtē‧
Geziert vn̄ an rainen ſitē‧
Alſo het im ovch gegeben‧
Dev natv̂r ſchonez leben‧
Wand es was der ſchoͤneſt man‧
Den ie vrowen leib gewan‧
Er was ſchoͤn vn̄ wolgetan‧
vn̄ aller ſlahte wandels an‧
Sin hovt was weiz vn̄ roſē var‧
Provn was ovch ſin̂ har‧
Ein lvtzel raid vn̄ chrevſleht‧
alle zeit rain vn̄ ſleht‧
Vn̄ ſin br̂a die waren ſmal‧
vn̄ ovch brovn gar ane mal‧
Sein ovgen waren ovz d͛ mazē‧
Schoͤn die mag ich niht gelazē‧
Ane lob bla himel var‧
Si waren an gebꝛeſten gâr‧
Gelich dem lovtern iochāt ſtein‧
Wol geſvnt lieht vn̄ rain̂‧
Daz weiz des ovgē milch var wa‧
Lovter ſam daz ſpiegel glâs‧
Lieht vn̄ ſchon vn̄ wolgetan‧
Niht ze groz wol vf getan‧
Si waren rain vn̄ wunnechlich‧
Vn̄ an ze ſehen minnechlich‧
Ovch ſin nas was wol geſtalt
Niht zech vrz noch niht zelāc‧


### 0092

Ieſus ſvͤzez mvndelin‧
Was minnechlich die lefſe ſein̂‧
Waren rot vn̄ roſen var‧
An allerſlahte wandel gar‧
Niht ze dike noch ze dvnne‧
Wol getin mit ſchone wunne‧
Sein zen waren weiz vn̄ raîn‧
Gelich dem niwen helfenbein‧
Weiz vn̄ rot dev wengelin‧
Waren vn̄ dev hevfelin̂‧
Roſel var‧ want weiz vn̄ rôt‧
Sich heten do geſamenôt‧
Daz daz antlvtze wunnechlich‧
ze ſchouwē was vn̄ minnechlich‧
Sin kinne was ovch ſinewel‧
Sein ſchoͤn an aller ſlahte mâil‧
Vn̄ mitten het ein grvͤbelin‧
Daz kinne da von dev ziere ſein‧
Vil deſter grozer was‧
Daz antlvtze ſtvnt deſter baz‧
Daz kint vn̄ ein teil d͛ wangen‧
heten ein ſchonē part gevangē‧
Der was brovn vn̄ raide‧
ze mazen lanc inſchon heide‧
Wolgetan was ieſus bart‧
Nie ſchoner menſch gebôꝛn wart‧
Sin hals was ſchon weiz vn̄ blac‧
Niht ze dike vn̄ ze mazē lanc‧
Schoͤn vn̄ wolgetan ſin hende‧
Waren vn̄ wol behende‧
Die vinger warē lac vn̄ ſmal‧
Rain an aller ſlahte mâl‧
aller ſin leip was wol geſtat
Sin ſchoen dev was manicvalt‧
Hoflich was ſin gên vn̄ ſin ſtên‧
Wunnechlich ſin aneſehen‧
Sin hovbt vn̄ ovch dev ovgen ſin‧
Sin anclvtz vn̄ ſin mvndelin‧
Sin hende ſin fvͤz vn̄ alle ſin lider‧
Die trvͦg er mit ſo ſchonen ſîten‧
Daz im alle die lobes iahen‧
Die in hoꝛten vn̄ ſahen‧
Sin gewant ovch daz er trvͦc‧
Was rain ſtet vn̄ ſchôn genvͦc‧
Sin gewant daz was ein rôk‧
Dar vber einen mandel trvͦc‧
Als die levt gemain den ſiten‧
heten in den ſelben zeiten‧
Deheinē ſchvͦch phlag er zetragē‧
Nach ſinē chintlichen tagē‧
 von der ſvzen ſprach dev Maꝛia mit ir kīde hêt‧
Als Maria dev magt rain‧
Was bei irem ſvn alein‧
Svzev rede ſi ane vie‧
Der ich ein teil wil ſagen hie‧
Manger vrage ſi begvnde‧
Mit ir ſvn die er chvnde‧
Si beſcheiden alle wol‧
Wand aller weiſheit was er vol‧
Si ſprach ich bitte dich h͛re ſvn‧
Daz dv chvnt mir welleſt tvͦn‧
Des ich dich nv wil vrâgen‧
Des ia dich niht betragen‧
Ieſus ſprach dv mvͦter min‧


### 0093

Wes ovch gert daz herze din‧
Daz la vrowe wizzen mich‧
Des beſchaid ich alles des dich‧
Maꝛia ſprach vil lieber herre‧
Ein vrag ia dir niht weſen ſwere‧
Wand ich waiz wol daz dv biſt‧
Got ſchepfer alles des da iſt‧
In dem himel vn̄ vf der erden‧
Wie geſchah daz dv do werden‧
Wol deſt min kint vn̄ wo dv wêre‧
Da voꝛ des gib ir dev lere‧
Ieſus ſprach vrowe wizze daz‧
Daz ich bei minem vater wâs‧
Ie vn̄ ie an anegenge‧
vn̄ ich nimmer ende gewinne‧
Maꝛia ſprach ſo ſag mir nv‧
Wo was din vater wo wer dv‧
Da voꝛ e daz himelrich‧
Gemacht wurde‧ vn̄ daz ertrich‧
Ieſus ſprach in einer gotheit‧
Vn̄ ovch in einer ewicheit‧
Wir drei waren als gelich‧
Als her vn̄ als gewaltic‧
Als wir ſin ſeit himelrich‧
Gemacht iſt vn̄ daz ertrich
Maꝛia ſprach wer ſint die drei‧
Den ein gotheit wonet bei‧
Ieſus ſprach den gotheit heizt‧
Vater ſvn vn̄ heiliger geiſt‧
Die dꝛei genende ſint ein gôt‧
An dem ſtet al der werlde gebôt‧
Maꝛia ſprach ſeit dv nv biſt‧
Der dreier einer wa von iſt‧
Daz dv alem biſt min kint‧
Woꝛden vn̄ die andern ſint‧
Bei dir beliben mit ir gemain̂‧
Ir dꝛei inder gotheit ain̂‧
Jħc ſprach dv mvͦter min̂‧
Wir diei an einer gotheit ſin‧
Ein gut vn̄ drei pſôn‧
Doch hat ſich dev gotheit vrôn‧
Tovgenlich genaigt an mir̂‧
Daz ich genomen han von dir‧
Menſchlich vleiſch vn̄ bin geboꝛ̂n‧
Von demem leib vn̄ han erchoꝛn‧
ze einer mvͦter magt dich‧
Vn̄ din kint bin woꝛden ich‧
Maꝛia zv irem ſvn dvͦ‧
Sprach waz twanc dich dar zvͦ‧
Daz dv menſche woldeſt werden‧
Dv wer gewaltic vf der erden‧
Vn̄ in dem himel war̂er got‧
Sag dvrch welherſlahte not‧
an dich ſo groze demvͦt nême‧
Daz dv zv diner dien͛inne chême‧
Vn̄ ovch von ir geboꝛn wurde‧
In chrank͛ menſchlich gebvrde‧
Ieſus zv ſiner mvter ſprach‧
Dv waiſt wol vrowe waz geſchah‧
Do adam den aphel az‧
Vn̄ vngehoꝛſam got was‧
Da mit er ſich vn̄ ſin geſlehte‧
Dem tievel gab mit allem rehte‧
Daz er vn̄ allez ſin chvnne wêr‧


### 0094

Des tievels eigen imm͛ mêr‧
Maꝛia ſprach des mvͤz ich iehē‧
Daz daz laider iſt geſchehen‧
Ieſus ſprach dar vmbe bin ich‧
Menſche woꝛden daz ich dich‧
vn̄ allez menſchlich chvnne‧
Erloſen von der nevel chvnne‧
Maꝛia ſprach chint wie wilt dv‧
Den menſchē vō dem tevel nv‧
Erloͤſen der ſin eigen iſt‧
Vn̄ ovch dv ein menſche biſt‧
Ieſus ſprach ein menſch binich‧
Dar vmb han ich genom̄ dich‧
ze ein͛ mvͦter magt rain‧
Daz der tievel mvg enchein‧
Habē gewalt noch reht an mir‧
Des bin ich woꝛden mēſch vō dir‧
An dev dinc de vleiſchlich ſint‧
Bin ich woꝛden vrowe din kint‧
Ich bin niht von dem geſlehte‧
Her adames darvmbe vō reht‧
Hat der tierel niht an mir‧
Ich bin geboꝛn an ſvnde vō dir‧
Maꝛia ſprach dv waiſt alein̂‧
Daz ich ane man magt rein‧
Dich enphie trvͦc vn̄ genas‧
vn̄ iedoch rainev magt was‧
Ieſus ſprach dar vmb d͛ evel‧
Niht hat an mir vn̄ doch er wil‧
Mit vnreht an greifen mich‧
vn̄ wil min vnder wīden ſich‧
Vn̄ ovch verraten wil er mich‧
Daz die ivden alle geleich‧
Schvlen ſchaffen minen tot‧
Vn̄ bꝛingent mich ingroze not‧
Do Maꝛia gehoꝛt dev rede‧
Die geſpꝛochen ir̂ ſvn hêt‧
Ir wart we an irem herzen‧
Vn̄ gewan vil grozen ſmerzē‧
Si ſprach owe min kint owe‧
We mir armen diernen we‧
Owe der boſen mere‧
We minem h͛zen lieber h͛re‧
Waz haſt dv liebez kint geſprochē‧
Min herze daz iſt vil hart erſchkē‧
Owe wie ſol daz ergan‧
Sol man dich ze tode ſlahen‧
Ieſus ſprach dv mvͦter min‧
La din grozez trovren ſin̂‧
Dev heilig ſchrift dev mvz ergân‧
vn̄ ſol ovch allez daz geſchehen‧
Daz geſchriben iſt von mir‧
Des la niht laide weſen dir‧
Dv gedenkeſt wol der rede‧
Die der alt ſymeon tete‧
ze irlm von mir‧
In dem tempel ſprach zv dir‧
Daz von mines todes ſmerzen‧
Sol ein ſwert gên dvrch din herze‧
Maꝛia ſprach min kint min herre‧
Ich mac niht an groze ſwere‧
Von deinē tode hoꝛen ſagen‧
Min lait mvz ich mit laide chlagen‧
Iht ſprach dev werlt erloͤſt‧


### 0095

Von minē tod wirt vn̄ getroſt‧
Maꝛia ſprach la hoꝛen mich
Chint min ob man totet dich‧
wie ſolt dv von dē nevel dan‧
Erloſen alle weib vn̄ man‧
Ieſus ſprach als mich v͛tet‧
Der tievel als man mich ertôtet‧
So wil er ſich ovch miner ſele‧
Vnderwinde vn̄ gnælen‧
An der er doch niht enhat‧
vmbe ſinen vngetriwen rat‧
Dar vmbe chvmt dev gothait min‧
vn̄ ſol ein rehter rehter ſin‧
Mit reht nimt er al die ſeinn‧
Want min vnreht wolt er di meîm‧
Sele an ſich haben gezogen‧
Alſo wirt der ſchalt betrogen‧
Want dev gotheit ze geſſellen‧
Nimt min ſel vn̄ zv der hellen‧
Varent‧ vn̄ die helle zeſtoꝛēt‧
Die rehten alle da von fvͤrent‧
Vn̄ machent ſi von dē tievel vrêi‧
vn̄ in den himel fvͤrent ſei‧
Maꝛia ſprach ſvn herre min‧
Ich aber trovric woꝛden bin‧
Want als ich hoͤꝛ von dinē tede‧
So wirt betrvbet min gemvͤte‧
Ieſus ſprach lieber mvͦter min‧
Vro wider wirt daz h͛ze din‧
Als ich von dem tode erſten‧
Vn̄ dv mich ſolt aber ſehen‧
Maꝛia ſprach wāne ſolt dv w͛den‧
wider lebent vf der erden‧
Daz ich dich doch lebent ſchowe‧
Ieſus ſprach vil rainev vrowe‧
Mein ſel ſol andem dꝛittē tage‧
Wider chomen zv dem grabe‧
Vn̄ mimt danne din leib vf ſich‧
So ſolt dv lebent ſehêt mich‧
Do ſprach Maꝛia dev rain̂ magt
Heteſt dv mir niht daz geſagt‧
Daz dv wider vf der erden‧
Solt geſvnt vn̄ lebent werden‧
Von grozem laide brich u h͛ze‧
Doch gewinne ich ſtarkē ſinzē‧
Sol ich leben inden zeiten‧
Als dv h͛re den tot ſolt leiden‧
Ieſus ſprach als grozē ſmerzē‧
Als dv gewinneſt an dinē h͛ze‧
Von minem tode mvͦter min̂‧
Grozer wirt dev vrevde dein̂‧
Wenne ich von dem tode erſten‧
Vn̄ dv mich ſolt lebent ſehen‧
Maꝛia ſprach nv ſage wa‧
Solt dv beliben h͛re dar nah‧
Als dv wider leben die biſt‧
woꝛden nach des todes vriſt‧
Bei minē ivngern ſol ich belibē‧
Sprach ihē bei den vertriben‧
Vierzig tage dar nach var ich‧
Wider vf ze himelrich‧
Maꝛia dv herre min̂‧
Sprach ſag wer die ivng͛ ſin‧
Ieſus ſprach zwelſ han ich‧


### 0096

Brvͦder genomen ane mich‧
Den ſol ich mine lere geben‧
Daz ſi der werlt daz ewig lebē‧
Predigen vn̄ leren ſi‧
Da mit dev ſel behalten ſi‧
Maꝛia ſprach vil lieber h͛re‧
Sol ich dāne niht ſehē dich mē‧
Als dv verſt ze himelrich‧
Wein wilt dv kint lazen mich‧
Ieſus ſprach ich laze dich dāne‧
Deiner ſweſter ſvn iohāne‧
Vn̄ den zwelſ ivngern mein̂‧
Daz ſi vrowe bei dir ſin̂‧
Dienen vn̄ troſten dich‧
Vn̄ ovch eren alle dich‧
Maꝛia ſprach min kīt min ſvn‧
Mich alles troſtes ab tvn‧
Als ich dich niht haben mac‧
Vro wird ich nimm͛ naht noch tac‧
Ihē ſprach ovch ſend ich dir‧
Von minē vater vn̄ von mir‧
Einen troſter ſa zehant‧
Heiliger geiſt iſt er genant‧
Der troſtet vn̄ leret dich‧
alle zit alſ wol ſam ich‧
Maꝛia ſprach vil lieber herre‧
Sol ich danne dich nimm͛͛ me‧
Mit minē ovgen an geſehen‧
Wie ſol ez kint dāne vmb mich geſchehē‧
Ihē ſpch ich chvm h͛ wid͛‧
Von dem himelrich her ider‧
zv dinem tode vn̄ mme dich‧
Vn̄ fvr dich in daz himelrich‧
Da ſolt dv mvͦter vn̄ vrowe‧
Ein groze vrevde ſchowen‧
Da ſolt dv lieber mvͦter min‧
Mit vrevden imm͛ bei mir ſin‧
Vn̄ dv ſolt werden chvneginne‧
vn̄ der engel cheiſerinne‧
Ioſep hoꝛt ein teil der rede‧
Die iht zv Maꝛien tet‧
Er ſprach owe der leiden mere‧
Die dv ſagſt lieber herre‧
Wie ſolt dv den tot erleiden‧
Got helfe mir daz ich voꝛ dē zeitē‧
Verre mvz ligen tot‧
Daz ich die grozen not‧
Niht an mit minen ovgē ſehen‧
Dev an dir h͛re ſol geſchehen‧
Ieſus ſprach ich mvz er ſvllen‧
alles mines vater willen‧
Darvmbe bin ich von himel chom̄‧
Vn̄ han menſchlich vleiſch mich an genom̄‧
Daz ich erlôs die chſtenheit‧
Mit mines todes bitterkeit‧
Doch ioſep daz ſag ich dir‧
Vmbe die triwe dev dv mir̂‧
Vn̄ miner mvter haſt getan‧
Wil ich dir daz ewige lôn‧
In mmes vater reich geben‧
Daz dv mit vrevden imm͛ leben‧
Solt bei mir indem himelrich‧
Dar vmbe herre bit ich dich‧
Daz dir die lieben mvͦter min‧


### 0097

Mit triwen lazeſt enpholhē ſin‧
Dv ſolt ir hvten vn̄ ſi bewaren‧
Wand ich ſol nv von ev varen‧
Vn̄ beginnen alle heben‧
In der werlt ein mwez leben‧
Ioſep ſprach mit allen triwen‧
Ich dien gern min vrowen‧
Dvrch dich vn̄ dvrch ir ſelbs gvͦt‧
Mit vleiz ir phleg vn̄ ir hvͦt‧
daz ieſus dev kincheit an hvb‧
Vns ſagt dev heilig ſchft fvr war‧
Do ihe nevn vn̄ zwaizic iar‧
Was woꝛden alt an der meſchait‧
Do hvͦb er an dev chriſtenheit‧
Do chom er hin zv dem ioꝛdan‧
Von dem tovfer ſant iohan‧
Ieſus chriſt dev tovf enphienc‧
Do er vz dem wazz er gienc‧
Der heilig geiſt von himelrich‧
Chom her inder ſcheinberlich‧
In ein weizen tovben gelich‧
vf ihē hovbt er ſatzte ſich‧
daz ieſus anhvͦb ze predigen‧
IN dev lant do ieſus gie‧
vn̄ ze predigen an vie‧
zwelf ivnger an ſich name‧
Die wil ich ſchreiben all mit nam‧
Daz was petrus vn̄ andꝛeas‧
Sant iohan der dꝛitte was‧
Sein brvder iacob vn̄ macheus‧
Svmon iacob vn̄ philipp‧
Ivdas der ovch haizt tacheus‧
vn̄ ſcūs bartholomeils‧
Sant chomas ovch da mit was‧
Vn̄ der vngetriwe iûdas‧
Daz waren zwelſ apoſtoli‧
Die ieſn waren ſtete bei‧
Ieſus gab in ſin lere‧
Vn̄ ſinen geiſt der mit were‧
Daz ſi alle die lev̂t lerten‧
Vō irē ſvndē ſi bechertē‧
daz ieſu macht wazz͛ ze wein ze d͛ hohẑit‧
IN der zeit ze galyle‧
Ein reicher man ze rehter ê‧
Nam ein wip vn̄ do er wolt‧
Segē die brovtloſt ſam er ſolt‧
Er bat Marien daz ſi næme‧
hin ir ſvn vn̄ dar chæme‧
vn̄ bei ſiner brovtloſt were‧
Des gewunne er groze ere‧
Ieſus ſine ivnger nam‧
Zv der ſelben brovtloft châm‧
Do ſi alle ze tiſche ſazen‧
vrolich trvnken vn̄ ovch azen‧
Schier wart gelert daz vaz‧
Da des wirtes win inne wâs‧
Daz den geſten weins ze ran‧
Schande groz er da von gewan‧
Der wirt ovch niht enweſte‧
Waz triiken ſoltē ſin geſte‧
Do Maꝛia daz geſach‧
zv irem ſvn chihī ſi ſprach‧
Ihn ſvn vn̄ lieber herre‧
Weines hat der wirt niht mere‧


### 0098

Ieſus ſprach waz get daz mich‧
ane‧ mvter vn̄ dich‧
Sechs zvber ſtvnden īdem hov‧
zv den chnehten ſprach iht‧
Giezt wein̂ in die chrvͤge‧
Wir gewin̂nē win genvͤge‧
In die zvb wazzer gvzzen‧
Daz ſi alle vber ſlvzzen‧
In den zvbern ſa ʒehant‧
Daz waz͛͛ wart ze wei gewant‧
Ihē gab den ſegen ſin‧
vf daz wazzer daz wart wein̂‧
Vn̄ der ſelbe wein was rôt‧
Den chnehtē iħc do gebôt‧
Den wein vz giezē vn̄ ſchenkē‧
Vn̄ hiez alle die gemein trenkē‧
Des nam ſi alle wunder grôz‧
Do man den ſelben win in gôz‧
Mit dem zeichē ſich begvnde‧
Ihē den levtē machē chv̄de‧
Daz ihē liez ſin mvͦt͛ ze eapharnav‧
Dar nach ihē alle gemain‧
Sin ivng nā ovch dev rain‧
Magt Maꝛien die mvter ſin̂‧
Vn̄ giengen mit einander hin̂‧
ze einer ſtat dev iſt genant‧
Capharnavm vn̄ wol erchant‧
Sand andꝛeas vn̄ petrus‧
Si heten inder ſtat ein hôvs‧
Iħc da ſin mvter liê‧
Indev lant er predigen giê‧
Bei ſande petrꝰ ſwiger beleip̂‧
Maꝛia v ein weil da vertreib‧
Die weil dev magt Maꝛia da wâs‧
Schier ſi gediente daz‧
Mit ir tvgent manicvalt‧
Daz alle die levt ivnge vn̄ alt‧
Ir waren holt mit rehtē triwen‧
Vn̄ dienten ir ſam ir vrowen‧
Mit ir gvͦt ſtevrten ſi‧
vn̄ ſtvnden ir mit helfe bî‧
Si was den levten allen liep‧
Si erten beide man vn̄ wip‧
von den zeichen dev ieſus têt‧
IEſns alder werlt hailant‧
Gie die weil pdigen indaz lant‧
Er begvnde an heben‧
Mit ſiner lere chriſten leben‧
In dev lant do vberal‧
Ieſus grozez lop erſchal‧
Seinev zeichen ſine lêr‧
wart in den landen weiten mêr‧
Wand wunder groz von im geſchich‧
Daz da vor nie menſch geſach‧
Er mit einē woꝛt alein‧
Traib vn̄ die tievel algemain̂‧
Die da waren in den levten‧
Gewaltic in den ſelben ziten‧
Die nevel do mit grozem ſchalle‧
vf chin rpin rieffen alle‧
Wes zeiheſt dv vns ihīt chriſt‧
vf vnfern ſchaden dv chom biſt‧
Dv haſt gewunnen vf vns neît‧
Dv wild vns quêlen e der zeît‧


### 0099

zaichen grôz ieſus begienc‧
Do er ze predigen ane vienc‧
Die blinden maht er geſchent‧
Die chrvmben wurdē reht gênt
Den zebrochen hêt ir lider‧
Daz vergiht den gab er wider‧
Ieſus rtē ir geſvnt‧
Mit einē woꝛt in einer ſtvnt‧
Die von der wazz ſvcht geſwollen‧
Warent‧ die macht geſvnt en vollen‧
Ihē rpc ſazehant‧
Mit ſiner gotlichen hant‧
Die vō dē vallēden ſiehtvͦm nider‧
vielen den half ieſus wider‧
vn̄ vertreib in̂ allez ir̂ lait̂‧
Daz ſi wurden wol berait‧
Die die ſvht vn̄ daz vieber heten‧
Als ſi ihin an beten‧
helf von im ſi enphiengen‧
vn̄ geſvnt ſi von im giengen‧
Die vzſetzic vn̄ miſelſvhtic
Swerunt waren vn̄ revdic‧
An ir leib zv ihn chamen‧
Von im geſvnden leip ſi namen‧
Die ovch ſiech waren an dem blvͦt‧
Den half ieſus der vil gvͦt‧
Die in dem hovbt waren ſiech‧
Daz ſi niht v͛͛ſvnnen ſich‧
Vn̄ verlôren ovch die ſinne‧
heten ſchier ſi wurden inne‧
Dazin chriſt zehelfe châm‧
Vn̄ iren ſiehtvͦm gar benâm‧
Welherſlaht der ſiechtvͦm wa‧
an dem menſchen er genâs‧
Als in ieſus an ſach‧
So zergie ſin vngemach‧
Ovch wer an ſinem leibe ſiech‧
verholen was ſo daz er ſich‧
Schampte daz zeſagen‧
vn̄ ieman vch zechlagen‧
Ez wer weip oder man‧
Ieſv helf er ſchier gewan‧
Den half er genædichlich‧
Von ſinem ſiehtvͦm
Swer vmb heif vn̄ vmb genade‧
Ieſvm bat die vant er dꝛate‧
daz iħc hiez einen toten vf ſtên‧
Ze einer ſtat dev hiez nav̂m‧
lefus gie Maꝛien ſvn‧
Inder ſelben ſtat navm‧
Ein witwe einē einigen ſvn‧
an dem der witwen lait geſchac‧
Wan tot der ſelbe ſvn lac‧
Do man zv dem grab in trvͦc‧
Levte gie da mit genvc‧
Die levte chlagten alle gelich‧
Dev mvͦter waint iemerlich‧
Ieſus zv gie vn̄ ſprach‧
Daz chlagen vn̄ den vngemach‧
Er begvnde zv in gên‧
Vn̄ hiez ſi alle ſtille ſtên‧
Vber die mvͦter erbarmet ſich‧
Ieſus vn̄ gie zv der leich‧
Er ſprach zv der mvͦt͛ vrow la ſin‧


### 0100

Daz chlagen vn̄ daz weinē din‧
zv dem toten drat er gîe‧
Mit ſiner hant er in gevie‧
Er ſpch ſtāt vf vn̄ hab din lebē‧
Dein ſel wil ich dir wider gebē‧
Do ies rpē geſprach daz woꝛt‧
Der tot wider lebendic wart‧
Er wart lebent vn̄ geſvnt‧
vn̄ ſtvͤnd vf in der ſelben ſtvnt‧
Do die levt daz wunder ſahen‧
Si lobten got vn̄ alle des iahen‧
Daz iht wer der w͛lt hailant‧
Den got von himel geſāt
daz ihē ſechs tovſent newl vz einem
menſchen vertreip‧
Zv ihil chom ein meſch gegāgē‧
d͛mit dē tevel waſ bevāgē‧
So groze chraft d͛ tievel hêt‧
Daz er dem ſelbē menſchen tet‧
abe zerren ſin gewant‧
vn̄ zerbrechen allev de bant‧
Da er mit wart gebvnden‧
Ovch ſlvg er vnderſtvnden‧
Die levt die zv im giengen‧
vn̄ in mit henden an viengē‧
Mit ſamt dē menſchē der rievel‧
Voꝛ ieſus ſvzen inder viel‧
Er ſprach dieſus gotes ſvn‧
Ich fvrht daz dv mir welleſt tvͦn‧
Grozez lait vn̄ groze ſwere‧
Owe mir der laiden mere‧
Dv wilt mich zv d͛͛ helle treibē‧
Da mvͦz ich arm immer beliben‧
Ieſus ſprach dev rede la ſin‧
vn̄ ſage mir den namen din‧
Der tievel ſprach ich heiz daz h͛ze‧
Wand vnſer iſt hie vil mere‧
Wan in diſem menſchen ſint‧
Tevnel mer dāne ſechs tovſint‧
Miner geſollen vn̄ ſechs hvndert‧
wir bitten dich doch alle beſvnder‧
Daz dv vns niht zv der helle‧
Treibſt zv den leidigen geſellen‧
Ieſus ſprach ich wil vertriben‧
Ovch ſag mir wo wilt dv beliben‧
vf dem velde giengen ſwein̂‧
Ein groze ſchar ſi baten in‧
Daz er in gêb daz vrlovp ſin‧
ze varen in dev ſelben ſwein‧
Ieſus in daz vrlovp lieʒ‧
Vn̄ in dev ſwein iſ varen hiez‧
Ovz dem man die tievel alle‧
In dev ſwein mit grozem ſchalle‧
fvren ſi vn̄ zv dem ſê‧
Der da ſtet ze gahle‧
Lieffen vn̄ die ſwein ertrenkten‧
vn̄ in daz wazzer alle ſencten‧
Die levte die des ſelben viehe‧
hvten vn̄ begvnden vliehen‧
Vn̄ ſagten daz da was geſchehen‧
Vn̄ daz ſi hetē all geſehē‧
daz ieſus fvͤrt ſin mvͦt͛ wider gên nazareth‧
Dar nach ieſus Marien ſvn‧
Gie wider ze capharn av̂m‧


### 0101

Da er ſine mvͦter hete‧
Lazen daz ſi ſein̂ da beite‧
Er fvrt ſi do ze nazarech‧
Sin ivnger giengen alle mit̂‧
vn̄ vrowen vil von gahyle‧
Den iħc het geholfen ê‧
Von grozem ſiehtvͦm an ir leibe‧
Ich nēne ein teil der heiligē wibe‧
Daz was Maꝛia magdaleā‧
vn̄ Maꝛia clêopha‧
Vn̄ ein edelev vrowe iohāna‧
Vn̄ ovch ein dev hiez ſvſanna‧
Vn̄ vrowen noch ein̂ michelteil‧
Die ihē het gemacht heil‧
Von ir gebꝛeſten die giengē da‧
Maꝛien vn̄ ieſn nah‧
ze nazarech ſin mvͦter lie‧
Ieſus vn̄ ovz predigen gie‧
Marien chlag an ioſepf tôde‧
AL da d͛rainē magt geſchach‧
Maꝛien groz vngemach‧
Tot der ſvʒe ioſep lac‧
Da von Maꝛien lait geſchach‧
Si waint vn̄ chlagt ſinen tot‧
Mit laid vn̄ ovch mit iamerſ nôt‧
an ioſeps tod Maꝛien chlag‧
Di hoꝛt ichie gern daz ich ev ſag‧
Si ſprach owe mir h͛re min‧
Nv mvz ich an den troſt ſin‧
Den ich herre het von dir‧
ze allen zeiten getriwe mir‧
Dv wer min vater vn̄ min h͛re‧
Min chneht vn̄ min dien dv wē‧
Dv wer geheizen h͛re min mā‧
Dv weiſt wol daz ich nie gewā‧
Mit dir libes gemain‧
Vnſer zweier e was rain̂‧
Ovch gewunne dv h͛re nie mvͦt‧
Gegen mir ich wol behvͦt‧
Was von dir daz din gedanc
Ovf mich h͛re wart nie tranc‧
Dv wer min lieber pravtigā‧
So daz min rainer magtvͦm‧
Nie von dir gechrencht wart‧
Min chevſch waſ wol vō dir bewart‧
Mins magtvͦmſ kam͛êr‧
vn̄ miner chevſch ſchrîn dv w͛‧
Dv vertrvͦg mine ivgent‧
Gedvltichlich mit mang͛͛ tvgēt‧
Vn̄ ovch min chintlichev iar‧
Die liez dv dir niht weſē ſwar‧
alle zeit dv lieber h͛re‧
Miner eren dv vlizic were‧
Do ich groz mit kinde gienc‧
Daz ich von gotes woꝛt enphiēt‧
Do dienſt dv mir ſam din vrrē‧
Owe der grozen trewen‧
Der an dinem h͛zen was‧
Do ich des ſelben kinds genâſ‧
an hefammē ſtat dv mir wêr‧
Ioſeph min vil lieber herre‧
Deſ erſtē dv daz chīt enp hiēge‧
Von miner hāt vn̄ vnbegiēge‧
Mit im alſo minnechlich‧


### 0102

vn̄ alſo rehte tvgentlich‧
Als ez von dinem leibem wêre‧
Chomen min vil lieber h͛re‧
Do ſchvͦf dv daz ez wart beſtife‧
Nach der e mit ſchonen ſiten‧
Do herodes daz gebôt‧
Daz man min kint ſlvͦg ze tot‧
In den grozen noten dv‧
Stvnt dv mir mit truwen zvͦ‧
Din rainez h͛ze erbarmt ſich‧
Vber min kint vn̄ vber mich‧
Dv fvrteſt vns h͛re vromder lāt‧
Als dich der engel het gemant‧
Dv lit do mvͦ vn̄ arebeit‧
Hre dvrch vn̄ grozez leit‧
Daz kint dv vf dinē rvke trvͦge
alle zit mich vber hvͤbe‧
arb eit lieber herre min̂‧
Michel was dev triwe din‧
Hvnger vn̄ dvrſt dv lit‧
Ofte dinev chrankev lid‧
Von ſtarker arbait wurdē mvͦd‧
Daz vertrvge dv mit din gvͦt‧
Dike begoz dich ovch d͛ ſwaiz‧
Vn̄ wart von der ſvnnen haiz‧
Not vn̄ angeſt ſoꝛg vn̄ ſwer‧
Dv het mit vns lieber herre‧
Do wir fvren in daʒ lant‧
Daz egipten iſt genant‧
Mit der arbait diner hende‧
Dv gewunne in dem ellende‧
Da wir alle vns von betrvͦgē‧
vn̄ liezen vns da mit genvͤgen‧
Do vns aber wider varen‧
Der engel hiez do næ̂m daz barn‧
Min kint mit grozer arabeit‧
Bræht dv vns h͛re ze nazarech‧
Vn̄ hie dv mit vil lieber h͛re‧
Dienteſt ſam ich din vrowe wêre‧
Vn̄ hiet do her mangen tac‧
Not vn̄ angeſt vn̄ vngemach‧
Mit minem kinde vn̄ mit mir̂‧
Des mvz lieber herre dir‧
Lonen von dem himel got‧
Owe mir nv biſt dv tôt‧
Nv mvͦz ich leider beliben an‧
Der grozen trwwen die ich han‧
Von dir gehabt vil lieber herre‧
Din tot iſt minē h͛zen ſwere‧
Ich belibe leider nv alein‧
Von niemen vind ich troſt enhain̂‧
Wand min̂ lieber ſvn ieſus‧
Iſt gegangē predigen vz‧
In dev lant vn̄ dv biſt tot‧
Owe mir der iamer not‧
Maꝛia ſchvͦf do daz mit eren‧
Ioſep ir vil reiner herre‧
Vn̄ ir lieber brovtigam‧
Schone zv der erden chôm‧
Er wart begraben inder ſtat‧
Dev da heizt nazaret‧
daz ieſus ein tot ivncvrowē lebendie macht‧
Ein rich man d͛ hiez iaprus‧
Wād do in dem lande ieſus‧


### 0103

Predigē gie dē māne geſchah‧
Ein lait vn̄ grozer vngemach‧
Er het ein tohter dev was alt
zwelſ iar vn̄ wolgeſtalt‧
Tot dev ſelbe tohter lac‧
Da von dem manne lait geſchah‧
zv ihn rpō gie er drate‧
vn̄ bat in daz er ſin genade‧
Erzeigt vn̄ ovch ſin heilikeit̂‧
vn̄ ſich erbarmt vber ſin lait‧
Vn̄ ſiner tohter wolde geben‧
Wider noch ir̂ ivngez leben‧
Ieſus der ſvz genædichleich‧
Vber den man erbarmt ſich‧
Er gie mit im ſa zehant‧
Da er die totē ivnevrowē vant‧
Do er dar cham da ſi ſach‧
Er nam ſi bei der hant vn̄ ſprach‧
Stand vf ivnevrow hab din leben‧
Daz wil ich dir nv wider geben‧
Dev ivncvrow ſtvnd vf inder ſtvnt‧
Vn̄ wart lebent vn̄ geſvnt‧
Do daz die levt geſahen alle‧
Si lobten got mit grozem ſchalle‧
Vn̄ iahen daz ein heiliger h͛re
Vn̄ ein prophet ihē were‧
daz ieſus ein vrowen geſvnt macht an dem blvͦt‧
Da iħc ſolt da hin gên‧
do er den toten hiez vf ſtên‧
Im giengen levte vil nach‧
Ein ander zeichen tet er da‧
Ein ander edel vrowe chôm do dar‧
Dev was mer dāne zwelſ iâr‧
An dem blvͦt ſiech geweſen‧
Daz ſi nie moht geneſen‧
Si mvͦd di treib vn̄ daz blvͦt‧
Vn̄ het gegeben grozez gvͦt‧
Weiſen meiſtern vn̄ erteten‧
Die ir doch niht geholfen heten‧
Si het von ihn gern geſehen‧
Do ſchamt ſi ſich vn̄ getoꝛſt niht‧
Chomen an ſin angeſiht‧
Verholn doch ſi nah im gie‧
Verboꝛgen ſin gewant geviê‧
Mit voꝛhten ſi doch mit ir hant
Ieſn greit an ſin gewant‧
Do ſi daz gewant gevie‧
aller ir ſiehtvͦm gar zergiê‧
Ieſus chriſt wol weſte daz‧
Daz der vrowen geſchehē was‧
Er ſtvnt ſtille vn̄ vmb ſich ſach‧
vn̄ zv ſinen ivngern ſprach‧
Wer hat gegriffen an m gewāt‧
Vn̄ mich gervrt mit ſin͛ hant‧
Sant petrus ſprach wes vragſt dv‧
So wunderlich want dv ſihſt nv‧
Daz die levt dich alle dringent‧
Vns ſtozent vf dich vn̄ twingēt‧
Ieſus ſprach doch wol waiz ich‧
Daz man hat gervrt an mich‧
Wāt einēſchen iſt geſchehen‧
Genad von mir den wil ich ſehē‧
Do dev vrow gehôꝛt von chriſt‧
Daz er ir dinc nv wol wîſt‧


### 0104

fvr ſine ſvze viel ſi ſan‧
Vn̄ ſagt im waz ſi het getan‧
vn̄ offenbar ovch ſi veriah‧
Allez daz ir da geſchach‧
Daz ſi woꝛden was geſvnt‧
Von ir ſiehtvͦm inder ſtvnt‧
Jeſus hiez ſi vf do ſtên‧
vn̄ ſprach zv ir dir iſt geſchehē‧
Nah dim gelovbē nv ginc mit vrîd‧
Alle genad ſi dir mit‧
Want ambꝛoſi ſchribet daz‧
Daz dev vrowe martha wâs‧
Maꝛien magdalenē ſweſt͛‧
Daz ſelb ſchreibt vch ei ander meiſt͛‧
Mit g͛lieb dev v͛w͛e do‧
Dem ſvzen ihn dancht alſo‧
Daz ſi grozen dienſt im têt‧
Vn̄ Maꝛien ſin mvter hêt‧
Inir hovs mit ſchoner phleg‧
Vn̄ er ir groz bœ̂t alle wege‧
Ovch ſo hiez ſi dvrch ir liebe‧
Machen reht nach ſinem leibe‧
Ein bilde daz was von ſtein gehowē‧
Daz wart geſetzt d͛ vē‧
In ir garten daz ſi die vrowen‧
Ihin mohte mit ganzē triwen‧
Vn̄ haben in an ir andaht‧
Dar vmb het ſi des bilds gedaht‧
Da dem bilde ſtvnden die fvze‧
aller ſlaht chrovt da wuͦchſe‧
Wem daz chrovt rvͦrt daʒ gewāt‧
Des bildes rvͤrt ſa zehant‧
ze allē ſiehtvͦm was ez gvͦt‧
aller meiſt doch w͛͛͛ daz blvͦt‧
Sw ſich mit dem chravt beſtraich‧
aller ſiehtvͦm von im weich‧
Wer des chrovts ein lvtzel az‧
alles ſiehtvms wart ī baz von den
fvnf broten‧ do ihē die levt mit ſpeiſt
IEſus ſineivnger nâm‧
Mit in ovz gie vn̄ cham‧
Verre vf ein wuſte heide‧
Nahē ein ganze tagweide‧
Im giengen levte vil nach‧
vn̄ chomen zv im alle da‧
Durch dev zaichen vn̄ der lere‧
Dev ieſus tet der werlt h͛re‧
Do an den abent gie der tac‧
ze chriſt ein teil der ivng͛ ſprach‧
Gib den levten vrlovb herre‧
Wand ſi habent ze gên verre‧
Daz ſi mvgen chovffen brôt‧
Si leident alle hvngers not‧
Daz ſi zv den doꝛfern lovfen‧
Daz ſi mvgen ſpeis chovffen‧
Gebt ir in ze ezzen ſprach ihē‧
Die ivnger ſprachē wie redeſt dv ſv̂s‧
Wa ſvl wir nemen allez daz brôt‧
Da wir in ir hvngers nôt‧
allen mvgen mit vertreiben‧
Beidev man vn̄ wiben‧
Wand ane wip vn̄ ane kin̂t‧
Der hie wol fvnf tovſent ſint‧
Andꝛeas ſprach wir habē ich wêne‧


### 0105

fvnft gierſtē bꝛôt vn̄ viſch zwē‧
Die mvgen diſen levte chom̄‧
Allen doch ze chleinē fromen‧
Ieſus ſprach zv den ivngern dvͦ‧
Tragt dev ſelben brot her zvͦ‧
heit nider ſitzen die levt‧
Ich wil ſpiſen ſi alle hevt‧
Jeſus nam dev ſelben brôt‧
Rief an ſinen vater got‧
Vn̄ gab dar vber ſinen ſegen‧
vn̄ hiez ſi fvr die levte legen‧
vn̄ die zwen viſche zebrach‧
vn̄ ze ſinē ivngern ſprach‧
Teilt die viſch vnder die levt‧
Daz ſi ezzen alle hevt‧
alle die levt nider ſazen‧
Dev bꝛot vn̄ die viſche azen‧
Daz ſi heten alle genvc‧
Vn̄ daz mā dānoch von in trvͦc‧
Broſem die in vber wuͦrden‧
Da zwelt choꝛb von vol wͦrden‧
ane wip vn̄ ane kint‧
Der man warē fvnf tovſint‧
Den ihē genvͦc gab ze ezzen‧
Von fvnf brote vn̄ zwein viſchē‧
Daz wu͛͛d͛͛ do die levt geſahen‧
Des alle mit einander iahen‧
Daz ieſus wer ein reht͛ ꝓphêt‧
Den got geſant der werlt hêt‧
Mit einem rat ſi alle trahten‧
Daz ſi in ze chvnege machten‧
Daz was niht v͛ꝛgen chriſt‧
Ir aller wille er wol wiſt‧
Er gie von in ovf einē berc‧
Vn̄ voꝛ in allen ſich v͛ barc‧
von den ſiben broten‧
Ein ander zeichē dē gelich‧
Gotes ſvn von himelrich‧
Ieſus begie daz ſchribet vns‧
Sant machs vn̄ ſant mart‧
Jeſus gie bei einem ſê‧
Der da ſtet ze galyle‧
zv im̂ chom zeſamen dar‧
Levt vil vn̄ groze ſchar‧
Ieſus gie vn̄ fvrte ſi‧
In eine wuͤſt dev ſtvnt da bî‧
Er gab in allen ſine lere‧
Wie dem rehten leben were‧
An dem dꝛittē tage nichte daz‧
Ieſus daz in allen was‧
Speis zervnnen vn̄ ovch brôt‧
vn̄ ſi litten hvngers not‧
Den ivng͛ rief er allē ʒe ſich‧
vn̄ ſprach die levt erbarmêt mch‧
Want in zerv̄nen iſt daz bꝛôt‧
vn̄ lident alle hvngers not‧
Si ſint dꝛei tag vns nah gegāgē‧
Vn̄ lident ſpiſe grozē mangel‧
Laze wir ſi nv vaſtent gên‧
In mac von hvng͛ we geſchehē‧
Si ſprachen wa ſvle wir nemē‧
Daz wir in nv ze ezzen geben‧
Ieſus ſprach nv ſagt mir‧
Wie manic brot noch habt ir‧


### 0106

Si ſprachen wir habē noch ſibē bot‧
D iſt vns ſelben gar not‧
Vn̄ haben noch ein lvtzel viſche‧
die gehalt wir dir ze dinē tiſche‧
Ieſus ſprach zv den ivng͛ dvͦ‧
Tragt die ſelben brot her zvͦ‧
Jeſus nam dev ſelben bꝛôt‧
Den levten allen daz gebôt‧
Daz ſi alle nider ſâzen
Sine ſpis mit andaht êʒʒen
Ihē ze ſinen ivngern ſprach‧
Vn̄ den ſinen ſegen ſprach‧
Vber dev brôt vn̄ dev zebrach‧
Ovch tet er alſo den viſchen‧
vn̄ hiez ſi alle mit vrevdē eʒē‧
Die zwelf ivng͛tailten do‧
Die viſch vn̄ ovch daz b͛t darzv‧
Den levten daz ſi eʒʒen alle‧
Genvͦc dar nach mit g͛ē ſchalle‧
Si lobten got von himelrich‧
Von den zeichen wunderlich‧
Der manne warē vier tovſent
Ane wip vn̄ ane chint
Die chriſt mit ſibē protē ſpeiſt
Vn̄ ſine goch eit da beweiſt‧
Vn̄ bꝛoſme ſo vil da vb belibē‧
Daz man ſvlte choꝛbe ſiben‧
Mit bꝛoſem vn̄ mit ſtvkelin̂‧
Die warē vb͛ belibē in
daz ſat petir zwē pheing ſeine viſche vāt‧
IEſuſ mit ſinē ivng͛ cham‧
In di᷍e ſtat capharnav̂m‧
Die zoln die da mvte namen‧
Da ze ſande peter chamen‧
Si ſprachē wilt dv rehte leben‧
Heiz deiē maiſter mvte geben‧
Do ſi chomen in daz hv̂s‧
ze ſande peter ſprach ieſus‧
Die mot͛ peter habent von dir‧
Gevoꝛdert môvt daz ſage mir̂‧
Daz iſt war ſprach ſande peter‧
Si habent gevoꝛdert môvt vō mir‧
Iħc ſprach do wir̂ ſein̂ vrei‧
Von land vn̄ tvͦnt vns vnreht ſi‧
Si ſvle von den vromde nemen‧
Daz iſt in̂ ze rehte geben‧
Daz ſi doch chranc ſin‧
Ovf vns habē ſo gin̂c hin̂‧
Mim einen angel ſo gīt viſchē‧
Einen viſch ſolt dv er wiſchen‧
Dē bꝛich vf ſines mv̄des chīne‧
Da vindeſt dv zwē phēnige inne‧
Den ein phenic gib ſvr mich‧
Mit dem andern loſe dich‧
Sande peter niht enliez‧
Daz in ſin meiſter tvͦn hiez‧
Er nam einē angel vn̄ gienc‧
zv dem ſe ein viſch gevienc‧
Ovf dem viſche ſinen mvnt‧
Brach er in der ſelben ſtvnt‧
Phennige zwen dar inne vant‧
Dē movt͛ gab er ſi zehant‧
daz ihē lazaē lebendic macht‧
IN einē doꝛf daz was gehaiẑen‧


### 0107

Bechāma da was geſeʒʒen‧
Marcha marien magdalenen‧
Sweſter die zwo heten einē‧
Brvder der hiez lazarus‧
ze einem lieb iefus hêt‧
Siech der ſelbe lazarus lac‧
Da von den ſwe͛ſ͛n lait geſchah‧
zv ihī einē botē ſi ſanten‧
vn̄ in ſiner triwe manten‧
Daz er dar chæ̂m vn̄ ſi troſte‧
Vn̄ lazarn ir vrevnde loſte‧
Von ſin grozer leger not‧
Daz er ſo iht lêge tot‧
Jeſus gie da hin̂ zehant‧
Vn̄ lazarn doch toten vant‧
Vn̄ er begraben was drei tag.
Die ſweſter vant in groz͛ clag‧
Si ieſn betêt engegen giengē‧
Mit grozē weinen in enphiengē‧
Si ſprachen werſtv hie geweſen‧
Ire ſo wer nch wol geneſen‧
Vnſer bꝛvder der iſt tot‧
Da von wir leiden groze nôt‧
Ieſus wainen ovch begvnde‧
Enthaben ſich des niht enchvnde‧
Do er marcham wainē ſach‧
Vn̄ Maꝛien zv in er ſprach‧
Lazet daz weinē vn̄ daz chlagen‧
Gelovbt mir daz ich ev ſag‧
Enwer brvder ſol erſten‧
Vn̄ ſvlt ir in noch lebent ſehen‧
Si ſprachen h͛re wir wiztē wol‧
Daz er lebent w͛de ſol‧
Daz ſol ze dē ivgſten tag geſchehē‧
So ſvl wir alle mit im erſten‧
Ieſns ſprach zaigt mir die ſtat
Da ir in begraben habt‧
Si giengē zv dem grab hin̂‧
vn̄ ivden vil gienc mit in̂‧
Do ſi chomen zv dem grab‧
Ieſus ſprach den ſtein nemt ab‧
Ovf daz grab weîte tvͦt‧
Iwer gelovb der iſt gvͦt‧
Marcha ſprach vil lieb͛͛͛͛͛͛ h͛re‧
Er ſmekt vn̄ ſtinket ſere‧
Ez iſt hev̂t der vierde tac‧
Daz er leider tot gelac‧
Ihē ſprach zv den vrowen‧
Habt ir gelovbē ſo mvgt irſchonē‧
Wund͛͛ groz von got noch hevt‧
Do brachē vf daz grab di levt‧
Ieſus vf ze himel ſach‧
zv got ſinem vater ſprach‧
Ich danke herre vater dir‧
Der eren der dv erzeigſt mir‧
Wand dv vater tvͤſt dvrch mich‧
alles des ich bitte dich‧
Daz ich dich an rvf hevte‧
Daz tvn ich vater dvrch di levte‧
Daz ſi gelovbē alle ſampt‧
daz dv der werlt mich haſt geſāt‧
Dar nach lovt rief ieſus‧
Lazare nv gienc her vz‧
Mit lovt͛ ſtimme ſchrai i᷍eſus‧


### 0108

Stant vf lazar vn̄ her ĝe‧
Do wart er lebent vn̄ geſvnt‧
vn̄ ſtvnd vf an der ſelben ſtvnt‧
Von ieſus wart lazarus‧
Von dem grabe gên her vz‧
Von ieruſalem was dar‧
Ivden vil ein michel ſchar‧
Chomen dvrch die ſweſt͛ bêide‧
Da von daz ir bꝛvder was‧
Tot gelegen daz ſi daz‧
Zaichen ſehen daz iħc tet̂e‧
Daz er gemacht lebendic hete‧
Der tot vier tag geweſē was‧
Si giengen hin vn̄ ſahen daz‧
Die brieſter vn̄ die phariſê‧
In der ſtat ze ieruſalem‧
Daz wunder daz da was geſcĥē‧
Vn̄ daz ſi heten alle geſehen‧
Do die ivden hoꝛten daz‧
Deſter grozer wart ir haz‧
vf ieſn den die phariſe‧
Ver raten wolten haben ê‧
alle da ze ſamen chamen‧
An einander ſi rat namen‧
Wie ſi mohten mit ir ſinnen‧
Ieſn ſin leben an gewinnen‧
Lazarum ſi gern gevangen‧
Heten wan an im ergangē‧
Was daz zeichen daz getan‧
Ieſus het in wolten ſlahen‧
ze tod daz ez wurde v͛ꝛgen‧
Wand ſi heten vf daz ſoꝛgen‧
Hie hat ein ende Marien leben‧
Dev mvͦz vns ewige vrevde geben‧
Hie naht ez ze der zeit vn̄ ze d͛ſtv̄de‧
Daz got ſine marter vn̄ dev wund͛͛‧
Leiden wolt vn̄ ovch den tot‧Daz
ieſus gegen ir lm giench‧
IEſus mvter Maꝛia‧
Was ze bethania‧
In marthen vn̄ Marien hov̂s‧
Do daz zeichen tet ieſus‧
IIeſus in den ſelben zeiten‧
Wolt dvrch vns die mart leiden‧
Do er gahen da hin ſolt‧
Da er die marter leiden wolt‧
Er bevach die mvter ſin‧
Den vil heiligen ſweſt͛n zwein‧
Magdalenen vn̄ marchen‧
Daz ſi der mit truwen warten‧
Daz ſi ir an ſiner ſtat‧
Geben troſt helf vn̄ rat‧
Er wolt in niht ſagen daz‧
Daz ſo nahen ſin marter was‧
Maꝛia ſich doch des wol verſach‧
Daz ſchiere chomen ſolt der tac‧
Daz ir chint der marter not‧
Solte leiden vn̄ den tot‧
Si begvnde iemerliche‧
Wainen vn̄ trovrichliche‧
Sich gehaben vn̄ ſprach‧
Ich wên nv chomen iſt der tac‧
Daz dv herre den tot ſolt leiden‧
Als dv mir voꝛ langen zeiten‧


### 0109

Liebez chint haſt voꝛ geſagt‧
Mich dvncht dev zeit iſt nv betagt‧
Daz dv leiden ſolt den tot‧
Owe mir der grozen not‧
We mir we des grozen leides‧
Wie trovrichlich dv nv geſcheideſt‧
Von der armen mvͦter dein‧
In iamer belibet daz herze min‧
Chint la mich doch mit dir gên‧
Daz ich ſehe waz dir geſchehe‧
Wand ich fvrhte laider mir‧
Daz dev marter nahen ſi dir‧
Ieſus troſten do begvnde‧
Sine mvter als er chvnde‧
Mit ſvzer rede minnechlich‧
Daz ſi wol gehabt ſich‧
In allen gab er den ſegen ſin‧
Er ſprach lat ev enpholhen ſin‧
Min lieber mvter vn̄ gienc v̂z‧
Von marchen vn̄ Marien hovs‧
ze ſinen ivngern ſprach ieſus‧
Do ſi chamen zu dem hovs‧
ze ieruſalem wir nv gên‧
Da ſol mir vngemach geſchehen‧
Da ſol ich ver raten werden‧
Vn̄ gehalten gar vn werde‧
Man ſol mich binden vn̄ vahen‧
Vn̄ ovch da mit geiſeln ſlahen‧
Vn̄ ſol mich an ein chrevtz hahen‧
Vn̄ leſterlich mit ſpote ſmehen‧
An dem chrevtz ſol ich den tot‧
Leiden vn̄ der marter not‧
alle dev ſchrift danne ſol ergên‧
An mir vn̄ ſol doch erſten‧
An dem dꝛitten tage von der erde‧
Vn̄ ſol wid͛ lebēt w͛den‧
daz ieſus enphangē mit palmē ze irlm wirt‧
Da ieſns ze ieruſalem‧
Chamen die ivdē alle mit im‧
Ovf einen eſel ieſus ſaz‧
Da er la da bereitet was‧
Vn̄ in die ſtat den eſel rait̂‧
Sin ivng͛͛ giengen mit im gemait̂
In der ſtat ein grozer ſchal‧
Hvͦb ſich da von vber al‧
Daz ieſus chæ̂m von nazareth‧
Der gemacht lebendic hêt‧
Die toten vn̄ den die blindē ſehēt‧
Die chrvmben vn̄ die lamen gênt‧
Levte vil ze ſamen châmen‧
In ir hente ſi alle namen‧
Palme vn̄ grvͤnez lovp‧
Vn̄ hvͤben einen lop‧
Ieſn ſi alle engegen giengen‧
Mit groz͛andaht ſi in enphiēgē‧
Si ſvngen alle gla‧
In er telſis oſanna‧
Dv biſt dauides chinde chomē‧
Vn̄ allen iſrahel ze frvmen‧
Von dir allev werlt erloeſt‧
Wirt vn̄ iſrahel getroſt‧
Die brieſter vn̄ die phariſê‧
Do ſi heten daz geſehen‧
Daz die lev̂te gemaine chertē‧


### 0110

An ieſ vn̄ in mit lob erten‧
Rat ſi mit ein ander heten‧
Waz ſi dar zv alle teten‧
Ovf ieſn tot ſi alle rieten‧
Wie vō dē lebē ſi in ſchiedē‧
daz ihē die chovflevt ovz dē tepel treip‧
Mit den levten gienc ieſus‧
An ſalomdes tempel hovs‧
Da vand er inne wechſler‧
Chovflevt vn̄ vragner‧
Vaile heten alle die‧
Rinder ſchaf vn̄ ander vich‧
Die mvnzer mit ir wagen‧
Sazen da vn̄ wechſels phlagē‧
Mit zoꝛn die ieſus alle vz treib‧
Mit einem ſeil daz er begreiſ‧
d͛ mvnzer tavel er vmbe cherte‧
Vn̄ warf die pheinge vf di erde‧
Gên ſi vz dem tempel hiez‧
Sitzen ſi da inne niht liez‧
Er ſprach tvͦt daz alle hin vz‧
Vnrainet niht daz gots hans‧
Die bꝛieſter vn̄ die phariſê‧
vn̄ die ſchreiber von der ê‧
Vbel ieſn mit redten‧
Vn̄ in gerne gevangen heten‧
Daz ſi doch tvn getoꝛſten niht‧
Voꝛ der levt angeſiht‧
daz ieſus pdigte ovf die valſchen bꝛieſt͛‧
IEſus begvnde pdigen dvͦ‧
Er ſprach die ſchreib͛ in der ê‧
Vn̄ die valſchen phariſê‧
Vn̄ die bꝛieſter moẏſe‧
Evch haizent leben nach der ê‧
Si ſint ewer meiſter woꝛden‧
Ir ſchvlt volgen iren woꝛten‧
Niht iren wercken wande vrain‧
Si ſint dem tievel lieb alein̂‧
Si lerent evch daz rehte leben‧
Vn̄ wellent ovch da bei niht geben‧
Bilde gvͦt mit rehten werchen‧
Ir ſvlt hvten hvten vn̄ mercken‧
Daz ir niht volget nach‧
Ir leben daz iſt got vil ſmach‧
Vn̄ den levten vngenême‧
Vn̄ allen engeln wider zême‧
Si ſprechent vn̄ lerent wol‧
Doch iſt ir herz ſvnden vol‧
vngetrew vn̄ valſch ſi ſint‧
vn̄ ſint mit ſchonen ovgē blint‧
Vn̄ weiſent evch mit blinden ovgē‧
Den weck in einer valſchen tovgē‧
Si tragent ovzen ſchaf gewant‧
Vn̄ innen wolfennev herze ſi hant‧
Die levt mit ſcherpfen bvze bindet
Die ſi in den ſvnden vindent‧
Selbe ſi die bvͤze niht entragent‧
Da ſi die levt mit vber ladent‧
Mit irem gebot vn̄ iren panden‧
verrent ſi vil mangem manne‧
Die boꝛten des himelriĉhes fvͤr‧
Die ſelbe nimmer zv der tvͦr‧
Choment noch dar ſi larent‧
Ander levt die ſi verwaʒent‧


### 0111

Daz himelrich ſi ſprechent in̂‧
Vn̄ chomen ſelbe nimm͛ dar in‧
Vmbe den zehent ſi die leût phrēgēt‧
Vn̄ mit dem bāne vaſte twingent‧
Der danne vmb alle gebot‧
Dev hat gehaizet behalten got‧
Daz iſt erbarmherzikeit‧
Ware minne vn̄ demvticheit‧
Der vergezzent ſi vil gar‧
Doch nement ſi des ophers war‧
Si rvchent wænik waz geſchehe‧
Den ſelen daz ir willen erĝe‧
Si ahtent noch enrvchent niht‧
Den armen ſælen waz geſchiht‧
Si enrvͦchent w͛ dev lem͛͛͛͛ ſchirt‧
Daz ot in dev wolle wirt‧
Mit geleichſenhait ſi evch betriegēt‧
Mit dem herzen ſi got liegent‧
allez ir herz vn̄ iren ſin̂‧
Dar nach ſi ſetzent daz man in̂‧
Spreche meiſter vn̄ herre‧
Vn̄ biet in voꝛ den levtē ere‧
Ir gebet ſi machent lanc‧
Daz die levt des haben gedanc‧
Daz ſi gvͦt vn̄ heilic ſein‧
Vn̄ daz man gerne geb ovch in̂‧
Ir ſvlt den grebern ſi geleichē‧
Da man grebt in die reichen‧
Die ovzen ſint gezieret wol‧
Doch ſint ſi innen ſtanches vol‧
Daz ſi immer gvͦtes tvnt‧
Daz machent ſi den levtē chvnt‧
Daz ſi lob da von gewinnen‧
Vn̄ ovch die levt da von ſi mīnē‧
Horent ovch ſi iemen geben‧
Lob von ſinem rehten leben‧
Da von habent ſi haz vn̄ neît‧
Wand ſi wellent alle zeit‧
Daz iemen ſi gelich‧
In rehtem leben wand ſi ſich‧
Dvnchêt bezzer danne alle levte‧
Die geiſtlich lebē tragēt hevte‧
an dem tiſche die hohſten ſtat‧
Si ſvͤchent vn̄ der ritter rat‧
alle zeit ſich des vnder windent‧
Daz ſi mwe ſvndel vident‧
We dir armer geleich ſnêr‧
Dv biſt gotes lvgner‧
Dv ſcheinſt voꝛ den levtē gvͦt‧
Dem h͛ iſt valſch vnrêin dein mvͦt‧
Dv wilt ander levte leren‧
Vn̄ wilt dich ſelbe niht becherē‧
Des erſten mach dich ſelb geſvt‧
Siecher artet dv biſt wunt‧
Dar nach hilf dem bꝛvͦder din̂‧
Daz geheilen die wunden ſin‧
Wirf den zwec vz dinen ovgen‧
Der da inne dir iſt tovgen‧
Vz dinen ovgen blâs dar nach‧
Den ſtovp einē andern iſt er da‧
Dv biſt blint vn̄ wilt doch laitē‧
And͛ blinden da von ev beiden‧
ze vallen in die grvͦb geſchiht‧
Wād ir habt des liehtes niht‧


### 0112

Den reichē ert ir dvrch ſin gvͦt‧
Gegen dem armen hohen mvͦt‧
Ir tragent alle zeit vn̄ dē ſmaht‧
Wand er zegeben niht enhat‧
Weitev hvſer ir gerne ſvͦchet‧
Wa ſi daz nement ir enrvͦchet‧
Daz ſi wol ot evch erfvllen‧
Ir enrvͦcht ob ſi hvng͛ geſwullē‧
daz die ivden rietē vf ieſus tot‧
Die ſchreiḃ vn̄ di phariſê‧
die bꝛieſt͛ vz der ê‧
Da ſi gehoꝛten diſe rede‧
Die ieſus inder predige tet‧
Si merckten wol daz er ſi‧
alle geleich maint da bei‧
Einen rat ſi an viengen‧
alle gemain ſi ze ſame giengē‧
Wie ſi ihin mohten toͤten‧
Daz ſi niht da von ze noten‧
Chomen wand die levt in hetē‧
fvr einē rehtē gotes ꝓphêten‧
Si ſprachen ſol er lange leben‧
Wir mvzen im vns alle ergebē‧
Sol er lange bei vns beliben‧
Er mag vns alle gar v͛eeibē‧
Vnſer ê dev wirt zer fvͤrt‧
Vn̄ vnſer ſtat vonr im ze ſtoͤꝛt‧
Sinev ze ichen vn̄ ſin lere‧
Als gehoꝛent die ronere‧
Si vertreibent vns vō vnſ͛n lāde‧
So mvze wir leidē groze ſchāde‧
Ein ivde der hiez caẏphas‧
Dev in dem iar biſcholf was‧
Er ſprach des iſt vns allen not‧
Daz er leide ein den tot‧
Waz beizer iſt er eine ſterbe‧
Dāne wir mvzzen alle verderben‧
alle ſi trahten do begvnden‧
Wie ſi verraten ihin chvnden‧
Vnder den zwelſen einer wâs‧
Der gehaizzen was ivdas‧
Vbels het er vil getan‧
Der ſelbe zv ieſv châm‧
Jeſus zwene ivnger nâm‧
Er nam ſich an daz er ſchaffer‧
Der ivngir wer vn̄ chamrêr‧
Allez dar man im bevalch‧
Stæt ein tail da von er ſtâl‧
Her ivdas ſich von got ſchiet‧
Vn̄ ſinen rehten herren v͛ret‧
Einen boͤſen ſin er gevienc‧
Vn̄ zv der ivden bꝛieſt͛͛n er gienc‧
Vn̄ ſprach waz mac d͛ lon̂ geſin‧
Daz ich ev den maiſter mein̂‧
Ver raten wil daz ir in vaht‧
Vinden mvgt vn̄ ſlaht‧
Ich wil ev ſelbe rehte zeigen in̂‧
Daz tvͦn ich vf lôns gewin‧
Dreiz ib phennige ſi im bvten‧
Die nam der boſwiht von den ivdē‧
Vn̄ verriet den rehten h͛ren ſin‧
Vmb ein armez gvͦtelin̂‧
vō iħc mādat‧
VOꝛ den oſtern gienc ieſus‧
Mit ſinē ivngern mein hov̂s‧


### 0113

Da wolt er inne die oſterzeit‧
Segên‧ wand da was im berait‧
Ein lamp vn̄ ovch die oſter ſpeiſe‧
Nach der rehtē ivden weiſe‧
Do er bei den ivngern ſaʒ‧
Vn̄ daz oſter mandat âz‧
Trovrichlich er ſi an ſach‧
Vn̄ er zv in allen ſprach‧
Vnder ev allen einer iſt‧
Der noch heint indirre vriſt‧
Den ivden wil ver ratē mich‧
Ovf minē tod er vleizet ſich‧
Si begvnden alle vragē‧
Vn̄ baten in daz er dē man ſagen‧
Vn̄ in allen zeigen wolt‧
Der in ſo verratē ſolt‧
Ieſus ſpꝛach daz alle wizzet‧
Ovf diſem tiſch er mit mir izzet‧
Der mich noch heint v͛͛aten ſol‧
Daz erget im nimm͛ wol‧
We im daz er ie wart geboꝛn‧
Mit leib v ſel iſt er verloꝛ̂n‧
Sand iohan ewangeliſt‧
Der ſaz aller næ̂hſt bei chriſt‧
Er ovf ieſus bꝛnſt ſich neigt‧
Vn̄ bat in daz er zeigt‧
Den verraten ieſus dv‧
Heimilich ſprach iohann zv‧
Dem ich nv indirre ſtvnt‧
Ein bꝛoſem ſtôz in ſinen mvnt‧
Der ſol noch heint v͛aten mich‧
Da mit ſin vntrewe meldet ſich‧
Ein bꝛoſem bꝛoteſ do ſazehant‧
Ieſus nam inſine hant‧
Vn̄ gab ſi ivdas inden mvnt‧
Der tievel inder ſelben ſtvnt‧
Inin fvͦr vn̄ bei im beleib‧
Ovf ieſus tot den armen treib‧
Ovz dem hovs er zehant gienc‧
Vn̄ ſin maintat ane vienc‧
daz ieſus die ſinen troſt vn̄ ler̂t‧
DOivdas was gegangē vz‧
Do begvnde d͛ ſvze ioſus‧
Sine ivnger minnechlich‧
Er ſprach ich man evch allgelich‧
Daz ir lebt bꝛvderlich‧
Vn̄ mit einander habt minne‧
Daz die levt des w͛den inne‧
Daz ir min ivnger ſît‧
Wand nv chomen iſt dev zit‧
Daz ich ſol von ev ſchaiden‧
Gedvltichlich ſvlt ir beiten‧
Doch in d͛ naht noch heint geſchiht‧
Daz ir alle von mir vlieht‧
Bei mir getvrret ir beliben niht‧
Wenno ſo ir daz geſeht‧
Daz mich die ivden wellent vahē‧
Binden ſtozen vn̄ ſlahen‧
Bei mir niemen danne beſtêt‧
alle ſlvhtig ir von mir gêt‧
Perrus do zeſeſn ſprach‧
Nimmer mir geſchehē daz mac‧
Daz ich laze herre dich‧
E wolt ich lazen toten mich‧


### 0114

Hre ovch gelovbe mir‧
vliehent die andern alle von dir‧
Daz ſol nimmer mir geſchehen‧
Ich wil alein bei dir beſtên‧
Ich wil ligen bei dir tot‧
Herre vn̄ allerſlahte not‧
Ich wil ſterben vn̄ leben‧
Mit dir vn̄ in den tot ergeben‧
Ieſus ſprach die rede la ſin̂‧
Wand dv ſolt verlovgen min‧
heint in dirre naht dreiſtvnt‧
Daz ich dir nie wurde chvnt‧
Daz ſol dir noch heint geſchehē‧
Dreiſtvnt c die hanne chren‧
Daz dv min ſolt gar v͛lovgen‧
So daz dv mit dinen ovgen‧
Habſt voꝛ noch mo geſchehen‧
Des ſolt dv mit dem eide iehen‧
Zv den ivngern do allē gemain̂‧
Sprach ieſus der ſvz der rain̂‧
Ir ſvlt dar vmbe niht habē laide‧
Wand ich mich nv von ev ſchaide‧
Ir ſvlt aber ſchiere ſchowen‧
Vnt ſvlt aber da von evch ſræwē‧
Ev allen ich daz nv voꝛſaĝ.
Noch minē tode an dem dꝛittē tag.
Sol ich wider vf erſten‧
Vn̄ ſvlt ir mich danne lebēdic ſehē‧
Ir ſvlt gen ze galple‧
Da wir ſein geweſen ê‧
Wand dar chomē ſol ovch ich‧
Da ſolt ir lebēdic ſehent mich‧
daz ihē bat ſinē vat͛ vmbe ſin mart͛‧
DO ihē het die rede volbraht‧
Do was ez ietzvͦ woꝛdē naht‧
Gê wir von hinne ſprach ieſus‧
Do ſtvnd er vf vn̄ gie ſavz‧
Di amlef giengen alle mit im‧
Vn̄ giengē vz ieruſalem‧
ze einem doꝛf was da nahen bei‧
Vn̄ hiez daz doꝛf iechſemanẏ‧
Da ſtvnt ein bovmgart d͛ was wit̂‧
Da phlac ieſus alle zeit‧
Mit ſinē ivngin inne beliben‧
An ſinem gebet die naht v͛triben‧
Ieſus ſin ivnger nam‧
Vn̄ inden ſelben garten châm‧
Er die ivnger ſitzen liez‧
An ein ander ſtat v ſi da hiez‧
Daz ſi weren an irem gebet‧
Daz der tievel niht enhêt‧
Wec zv in daz er ſi mohte‧
Mit gedanken ſi verſenken‧
Vn̄ chranken mvͦt ſi ane ſenten‧
Von in gienc er an ein ende‧
An ſinem gebet er inder lac‧
Vn̄ zv ſinem vater ſprach‧
Got vater min ich bin bereit‧
ze tragen alle arbeit‧
Ich wil leiden gern den tot‧
Vater min dvrch din gebôt‧
Des todes chopf den wil ich trinken‧
Da von wil ich niht entwenken‧
Mein geiſt iſt vater wol berait̂‧


### 0115

Doch mines vleiſchs blodikeit‧
Iſt chranc dar vmbe vater mîn‧
Ob daz din wille mac geſein‧
Der marter vber hebe mich‧
Doch laz ich vater michan dich‧
aller din wille an mir erĝe‧
Nach minem willē niht geſchehe‧
Vater ich bin̂ gehoꝛſam dir‧
Waz dv wilt daz ſchaf mit mir‧
Ieſus ſwitzt andem gebet‧
Blvtigen ſwaiz et da têt‧
Do ſin̂ gebet ein̂ ende nam‧
Ein engel dar von himel châm‧
Der mit ih lange redte‧
Vn̄ macht in zv der marter ſtete‧
Ieſus zv den ivngern wider‧
Gienc da lagen alle inder‧
vn̄ ſliefen do er daz geſach‧
Sant peter wekt er vn̄ ſprach‧
Mohteſt dv niht ein weil mit mir‧
Gewachen peter wie iſt dir‧
Wacher noch vn̄ ſtet ovf alle‧
Si gent da her mit̂ grozē ſchalle‧
Si ſint hie bei die mich nv vahen‧
Wellent binden vn̄ ſlahen‧
daz ihē wart gevangē‧
INd͛ ſelben weile dar
Ivden chomen ein michel ſchar‧
Swert ſi trvgen vn̄ ſpêr‧
Sam ſi giengen in ein hêr‧
Der vngetrewe ſchalt indas‧
Si fvͦrt vn̄ ovch ir weiſer was‧
Ieſus in engegen gienc‧
Demvtichlich er ſi enphienc‧
Er ſprach zv in wen ſvͤchet ir‧
Wa welt ir hin daz ſagt mir‧
Wir ſvchen ſprachen ſi ieſum‧
Den man heizzet nazaremum‧
Ihē ſprach do daz bin ich‧
vmb welhe ſache ſrcht ir mich‧
Da ſi ihn woꝛt gehoꝛten‧
alle gelich voꝛ grozen voꝛhten‧
Er ſchraken vn̄ cherten wider‧
Vn̄ vielen vf die erde nider‧
Ivdas ir vngetrewer geverde‧
Hiez ſi vf ſten von der erde‧
Ovch ſprach der vngetrnte man‧
Daz zaichen merket alle dar an‧
Den ich chvſſe fvr ſinen mvnt‧
Der iſt der daz ſei ev chvnt‧
aber iefus ſprach zv in‧
Wen ſvcht ir wa welt ir hin̂‧
Si ſprachen wa iſt der ieſus‧
Der iſt gehaizzen nazaren‧
Jeſus ſprach ich ſagt ev ê‧
Daz ichz der wer waz welt ir mê‧
Svͦcht ir mich ſo lat geneſen‧
Die mit mir ſint nv hie geweſen‧
Do gienc ivdas an der ſtvnt
Ihin ze chvſſen an ſinen mvnt‧
Got‧ vn̄ ſprach ane rabp‧
Ihē ſprach dem grvz iſt bei‧
Valſch vntriw neit vn̄ hâz‧
Want dv mich ver raten haſt‧
We dir ivdas vil armer man‧


### 0116

Warvmbe haſt dv daz getan‧
Warvmb haſt dv v͛nten mich‧
Wie han ich daz gedient wid͛ ich‧
Die ivden zv ieſi giengen‧
In ane griffen vn̄ viengen‧
Ein ſwert von eine petrus zvckt
An einen ivden mit grīm er rvckt‧
Vn̄ im nach dem halſe ſlvͦc‧
Der ſlac ein lvtzel vb͛ trvͦc‧
vn̄ ſlvg im ab daz oze gar‧
Ieſus ſah vmbe vn̄ nam des war‧
Er ſprach petyr tvͦ hin daz ſivt‧
Wan vehtens hie nv niht enwirt‧
Solt ich nv wider ſin‧
So bêt ich got den vater min‧
Der ſant von himel mir ein hêr‧
zwelſ engel ſchar die chomē h͛͛͛͛‧
Vn̄ hvben dvrch mich einē ſtreit‧
Daz die ivden einen neît‧
Nach ir gewalt an mir begên‧
Mohten daz mvz allez geſchehē‧
Daz von mir geſchriben ſtat‧
Chomen den man zv mir lat‧
Der da nv iſt woꝛden wunt‧
Ieſus an der ſelben ſtvnt‧
Satzt daz or mit ſiner hant‧
Wider daz wart ſa zehant‧
Wol geſvnt vn̄ rehte heil‧
An all ſlahte wunde mail‧
daz ieſus gevangē vn̄ gebvndē wart‧
Drate die ivden alle dvͦ‧
Lieffen vn̄ giengen zvͦ‧
Ihin ſi viengen vn̄ ſlvͦgen‧
Sam einen diep ſi in vmb zvgen‧
Vn̄ ovch inden ſelben ſtvnden‧
Sein hent im zv dem rvke bvnden‧
Vn̄ in gevangen ſvrten hin̂‧
Sam einen moꝛder zwiſchen in̂‧
Ovf dem wege mangen ſtôz‧
Gaben ſi im vn̄ ſlege grôz‧
Si fvrten in in eines ivden hof‧
Der indem iare was biſcholf‧
Si ſatzten in da bei einem ſiŵer
Vn̄ machten im die weil ſouŵer‧
Wande ſi ſtvgen in vil harte‧
Anſinen hals vn̄ an ſin wange‧
Slvgen in̂ die naht lange‧
Si taten im groz vngemach‧
Vn̄ gaben im vil mangen ſlac‧
An ſin anclvtze minnechlich‧
Speiten ſi im vn zimlich‧
Si triben mit im iren ſpot‧
Der ſvze ihn menſch vn̄ got‧
Dvrch vns daz allez leiden wolde‧
Damit er vns erloſen ſolde‧
Der biſcholf in begvnde vragen‧
Vn̄ hiez von ſinen zeichen ſagen‧
Er ſprach ſag vns von diner lere‧
Vn̄ ſeinem leben wie dem wêre‧
Sin lere dev was offenbar‧
Sprach ihē minev zaichē warē war‧
Vn͛͛͛oꝛgen dev tet ich‧
Voꝛ allen levten ſchin berlich‧
Die da hoꝛten mine lere‧


### 0117

Von den vrage wie ſi lertē‧
Von minen zaichen ſolt dv vr̂agen‧
Ovch von den die ſi da ſahen‧
Ieſim ſlvͦg ein ivde do‧
vn̄ ſprach wie antwurſtet dv nv‧
Dem biſcholf‧ do ſprach ieſus‧
Han ich vbel geredet ſv̂s‧
Daz bewêr ob reht ich han‧
Geredet vmb waz woldeſt dv mich ſlahē‧
Ovf chīn dv bezevgē begvnde‧
Chvnde niemen noch enſvnden‧
Der von im̂ iht des moht geſagen‧
Daz ſi mohten vf inchlagen‧
zwen ſprachen gehoꝛt wir han‧
Daz er wolde machen ſan‧
Den tempel in dꝛm tagen wider‧
Der den bræche gar nv inder‧
Der biſcholf ſprach gehoꝛt haſt dv‧
Der rede gezevge nv‧
Sag‧ waz ſpricheſt dv dar zvͦ‧
Ieſus ſweic vil ſtille dvͦ‧
zv den woꝛten er niht ſprach‧
Der biſcholf in do an ſach‧
Vn̄ ſprach bei got beſwer ich dich‧
Der lebt in dem himelrich‧
Daz dv ſagſt ob dv ſeiſt‧
Gotes ſvn der ewige chriſt‧
Ieſus ſprach ſag ich dev warheit‧
Daz habt ir fvr ein lvgheit‧
vn̄ lazt mich doch dar vmbe niht‧
Daz ſag ich ev waz dāne geſchiht‧
Ovch ich ev daz chvnt nv tvͦn‧
Daz ir ſvlt des menſchen ſvn‧
Sehen ſitzen an der zeſmē hāt‧
Gotes vn̄ dar nach ze hant‧
Von himel chomen in her nider‧
vn̄ in den wolken varen h͛ ider‧
Si ſprachen alle ſag vns nv‧
Der ſelbe gotes ſvn biſt dv‧
Ieſus ſprach daz bin ich‧
Gotes ſvn von himelrich‧
Der biſcholf zarte ſin gewant‧
Vn̄ ſprach ir hoꝛt daz alle ſamt‧
Daz er ſin ſelbe hat ver iehen‧
zv dem gezevge wir alle ſtên‧
ze ſamen ſi do riefen alle‧
Ovf chin mit einem ſchalle‧
Eriſt des todes ſchvldic woꝛden‧
Hie zv mit den ſelben woꝛten‧
Er mac der woꝛt niht gelovgen‧
vn̄ ſpeiten im vnd͛ ſinev ovgen‧
In ſlvgen an ſinē kinnebacken‧
An ſinē half vn̄ ovf ſinen nak‧
Si rovften in bei ſinem barte‧
Vn̄ halſleg im ſlvgen harte‧
Die ovgen ſi im verbvnden‧
Vn̄ ſlvgen in ze mangē ſtvnden‧
Vn̄ ſprachē miſt͛ nv er rat‧
Vn̄ ſag v͛ dich geſlagen hat‧
daz ſande peter vnſers h͛re v͛lovgēt‧
PEtrus was gevolget nach‧
vn̄ ſtvnd vnd͛ den and͛n da‧
Vn̄ er mit grozen ruwen ſach‧
Sines maiſters vngemach‧


### 0118

Do ſprach ein wip zv im dv biſt‧
Des ivnger der ſich herzt chriſt‧
Perrus lovgent an der ſtvnt‧
vn̄ ſprach er iſt mir gar vnchvͦt‧
Do ſprach zv im dar nah eī chneht‧
Dv biſt ſin chneht ich chēn dih reht‧
Ich dich in dem garten ſach‧
Detrns lovgent vn̄ ſprach‧
Ich weiz niht waz dev rede iſt‧
An mir dv gar betrogen biſt‧
Da in̂ die andern ivden ſahen‧
Alle des gemaine iahen‧
Daz er ieſus ivnger were‧
Von ſinē leben vn̄ ſiner lere‧
Si ſprachen alle wir hoꝛē daz‧
an diner ſprache dev dv haſt‧
Daz dv von galple biſt‧
vn̄ dein meiſter ieſus iſt‧
Petrus da begvnde lovgen‧
Daz in mit ſinten ovgen‧
Hiet nie da voꝛ geſehen‧
Mit ſtarchē eiden begvͦde iehen‧
Do dev rede was geſchehen‧
Die hann ſa begvnden chrên‧
Vn̄ ieſus petrum an ſach‧
Detrus ſer da von erſchrac‧
Wand er gedaht da der rede‧
Die ieſus voꝛ geſprochen hêt‧
Daz er verlovgen ſolte ſin̂‧
Dreiſtvnt betrvbt wart ſin ſin‧
Ovz dem hovs er drate gintich‧
Sere ze wainē er gevienc‧
Vn̄ chlagte daz er het getan‧
Darvbe wanit er māgen tran‧
daz ihē ge fvͤrt wart ze pylato vn̄ ge gaiſelt‧
Do der tac was vf gegangen‧
Ihin̄ gebvnden vn̄ gevangen‧
fvͤrt der piſcholf vn̄ die bꝛieſter‧
ze pylato dem rihter‧
Si ſprachen zv im diſen man‧
Wir darvmbe gevangen han‧
Wand er vnſer e vercheren‧
Wil mit ſiner mwen lere‧
Er hat geiehen man ſvl niht gebē‧
Dem cheiſer zins vmbe vnſer leben‧
Einen chvnic er ovch ſich herzt ſich‧
Gotes ſvn von himelrich‧
Pylatus zv den ivden ſprach‧
Do er chin an ſach‧
Waz welt ir alle waz ich tvͦ‧
Dem māne den ir fvͦrt mir tvͦ‧
Si ſprachen dv ſolt vrteil geben‧
Daz man im nem ſin leben‧
Do ſprach pylauus zv ihi‧
Sage mir menſch wer biſt dv‧
Sage mir waz dv habſt begangen‧
Daz dich die ivden habent gevangē‧
Ob dv der ivden chvnic biſt‧
Daz ſage mir nv da ſprach chriſt‧
Niht en iſt min̂ chvnicreich‧
Von diſer werlt ze genchlich‧
Pylats ſprach ſo hoͤꝛ ich doch‧
Daz dv biſt ein chvnc noch‧
Ein chvnic ſprach ihē bin ich‧


### 0119

Min chvmcreich iſt ewiĉk‧
zv den ivden ſprach pplat‧
Der man niht gedienet hat‧
Daz er verlieſen ſvl ſin leben‧
Man mac im wol ein bvͦze gebē‧
Die ivden vn̄ die bꝛieſter alle‧
Rieffen do mit grozem ſchalle‧
Er iſt des todes wol wert‧
Wand er hat daz lant verchêrt‧
Er iſt chomen von galtle‧
Vn̄ wil hie ſtoꝛen vnſer ê‧
Do pylamus hoꝛte daz‧
Von galyle daz ieſus wâs‧
Des landes chvnic was hôdes
Von dem cheiſer phlag er des‧
ze irlm was er do‧
Herodes all ſin her dar zvͦ‧
Zv heirde ſa zehant‧
Wart ihē von pylato geſant‧
Da mit pylatus im er erbôt‧
Da von vrevt ſich herôt‧
Do iħc chriſt ſtvnt voꝛ h͛ode‧
Siner zvngen er ſo hvte‧
Waz man gevragen chvnde‧
Daz er nie vz ſinem mvnde‧
Woꝛt geſprach vn̄ ſwair al ſtille‧
Herodes het doch grozen willē‧
Daz er hete gern geſehen‧
Daz erleich zaichen wêr geſchehen‧
Dev ieſus voꝛ im het getan‧
Der mvſt der chvnic weſen an‧
Beide zeichen vn̄ rede‧
Ir twederz ihē voꝛ im tet‧
Dar vmbe der chvnic her herrd‧
Ieſn groze ſmah er bôt‧
Er hiez im einen weizzen tok‧
an ziehen dvrch ſinen ſpot‧
Ieſum chriſt er da mit ſcande‧
vil zu pylato wider ſante
Do pylatus ihin ſach‧
zv den ivden allen er ſprach‧
Sagt waz ſol ich ſchaffen nv‧
Mit diſem gvͦten māne ieſn‧
Dv ſolt in alle dv ſolt in ſan‧
an ein chrevtz haizen hahē‧
zv den ivden ſprach pylac‧
Waz iſt ſin miſſetat‧
Ich vinde niht waz er hab getā‧
Daz man in von reht ſvl hahē‧
Ovch der chvnic h͛͛des‧
hat an im niht ſvnden des‧
Daz er leiden ſvl den tot‧
Oder ander leibes not‧
Er hat geſant her widerin‧
Gerehten vn̄ gar vnſchvldigē‧
Die ivden ſprachen wir dir ſlehte
Sage daʒ‧ daz er von rehte‧
Sol bei vns niht lenger leben‧
Dv ſolt vrteil vf in geben‧
Daz man in lege an den tot‧
Mit einer grozen marter not‧
Wand er wider moyſe‧
Gepredigt hat vn̄ vnſer ê‧
Stozen wil mit ſiner lêr‧


### 0120

Vn̄ wil nemen vns vnſer êr‧
Pylacus ſprach ſo fvͦrt in hin‧
Vn̄ rihtet ſelbe vber in̂‧
Nach dem ſiten iwer ê‧
Vn̄ nach dem gebot moẏſe‧
Die ivden ſprachē niemen wir‧
Toten ſvlen dar vmbe wir dir‧
In ze tod haben gegeben‧
Daz dv nemſt im ſin leben‧
Pylacus ſprach einē rehtē man‧
Ich nm͛ wil ze tode erſlahen‧
Daz ich gvzze vnſchvldic blvͦt‧
Dvrch evrē willē daz w͛͛͛͛niht gvͦt‧
Die ivden ſprachen ſin blvt w͛de‧
An vns gerochen vf der erde‧
Vn̄ ovf vnſer chvnne chôm‧
Beide ze ſchad vn̄ ze vrom̄‧
wie pylanis den ivden riet‧
Zv den ivden ſprach pylat‧
Hoꝛt ir h͛ren minen rat‧
Waz ieſus diſer gvͦter man‧
Wider evch alle hat getan‧
Vmbe daz lat im ein bvze geben‧
Tot in niht vn̄ lat in leben‧
Dar vmb wil ich in haizē bindē‧
Vmb ein ſevl mit baidē henden‧
Vn̄ mit gaiſeln harte ſlahen‧
Waz er ev laides hat getan‧
Daz wirt im allez ab genomē‧
Lat in alſo da von chomen‧
Mit dem leibe an den tot‧
Wād groz genvc wirt doch ſin not
daz mā ihū ſin gewant ab zôh‧
Die ivden dar zv ſwigen ſtille‧
Wand ez was ir aller wille‧
Daz ſi heten gerne geſehen‧
Waz ihn leides wer geſchehen‧
Pylatus hiez daʒ ſa ze hant‧
ab ziehen ihn ſin gewant‧
Vn̄ wart in den ſelben ſtvnden‧
Nachent an ein ſevl gebvnden‧
Vn̄ wart mit gaiſeln ſer geſlagē‧
Daz ich fvr war wol daz mac ſagē‧
Daz alle ſin havt‧
Wart ze brochen vn̄ daz blvͦt‧
Sinen rainen leib begôz‧
Die geiſel riemen waren grôz‧
Mit grozē chnopfen voꝛ v͛vnden‧
Si machten ihn groze wunden‧
An ſinem leibe minnechlich‧
Ein ieſlich ſlac beſvnderlich‧
Sinen lichnam machte gâr‧
Von blvͦt rot vn̄ weîten var‧
Alſo wart ihē der vil ſvze‧
Geſlagen daz ovf ſine ſvʒ‧
Ovz ſinem leibe ran daz blvͦt‧
Von blvt wart ovch dev erde rôt‧
Er ſo vaſte gegaiſelt wart‧
Daz ſin hovt wart gar zer zart‧
Von den geiſel riemen grôz‧
Ovch daz blvͦt dev ſevl begôz‧
Beide ſine weize ſeiten‧
Wurden rot‧ ſwarz‧ vn̄ wæ̂itein‧
Sin ſchvlter vn̄ ſin rvke‧


### 0121

Von ſlegen heten manic lvken‧
Sine arme mangē roten ſtriemē‧
Hetē von den geiſel riemen‧
Dev bant da mit er was gebvndē‧
Daz blvͦt voꝛ vz den nageln dꝛange‧
Da wart er vō der ſevl genom̄‧
Pyla͛ hiez die chnehte chom‧
Si hvͦben vf iren ſpôt‧
vn̄ einen alten pheller rôt‧
Ane zvgen im ze ſinach‧
Eine dvrnein chrôn dar nach‧
Ovf ſatzten im daz ſin ſwarte‧
Die doꝛn ſtachen in ſo harte‧
Einē rôr gab ſi im indie hant‧
Vn̄ chnieten fvr in alle ſamt‧
Vn̄ ſprachen are rec der ivden‧
Vn̄ grozez laſter ſi im erbvten‧
An ſein antlvtz ſi im ſpeîten‧
Als einen toꝛn ſi in verſmehten‧
An ſinev wange ſi in ſlvgen‧
Den ivreiſtab gar vngeſvͤge‧
An ſin hovbt vn̄ an ſin ore‧
Slvgen ſi in mit dē rôꝛe‧
daz ieſus vervrteilt wart zv dem tode‧
Mit ſinē gewant ſi in ab͛ chleitē‧
zv pylato wider laiten‧
Do pplaius ieſus ſach‧
zv den ivden allen ſprach‧
Schower alle daz iſt der man‧
Dar ev lait hat getan‧
Den han ich vmb ſin miſſerat‧
Wand er evch erzvrnet hat‧
Vaſte mit gaiſeln haizē ſlahē‧
Da mit gebvzet ich in han‧
Da mit gebezzert ſei ev allen‧
Dev bvze ſol ev wol gevallen‧
Vmbe daz ſvlt ir lazen leben‧
vn̄ ſvlt im ſine ſchvlt v͛͛geben‧
Die ivden ſa begvnden alle‧
ze rvfen do mit grozem ſchalle‧
Tolle tolle crueifige‧
Tolle tolle erutiſige‧
fvͤr in vn̄ haiz in hahen‧
Dv ſolt in an ein chrevz ſlahē‧
zv den ivden ſprach pylat‧
Ir mich daz gehaizen habt‧
Daz ich evren chvnic hahen‧
Sol vn̄ an ein chrevz ſlahen‧
Die ivden ſprachen al gemain‧
Wir haben chvnic nv enchein̂‧
Der cheiſer der iſt vnſer herre‧
Der hat im wider ſagt ſere‧
Der ſich einen chvnic heitet‧
Wenne daz er daz gevraiſchet‧
Mit dem woꝛt ſprach pplat‧
Sinen lip er niht verloꝛn hat‧
Vn̄ hat er anders niht getan‧
Vmbe daz wil ich nimm͛ hahen‧
die ivden ſprachē nach der ê‧
Vn̄ von dem gebot moyſe‧
Sol man in niht lazen leben‧
Man ſol in an ein chrenz hebē‧
Wand er hat gehaizen ſich‧
Gotes ſvn von himelrich‧


### 0122

Do ſprach ppla͛͛ ͛v ihī‧
Sag menſch wer biſt dv‧
Von welhem lande biſt dv geboꝛn‧
Wie haſt dv diſer hvlde v͛on‧
Waz haſt dv laides in getan‧
Daz ſi dich nv haizēt hahen‧
Ieſus ſwaic al ſtine dvͦ‧
Niht ſprechē wolt er pylato zvͦ‧
Pylacus ſprach wilt dv niht mir‧
Antwurte gebē ich hilfe dir‧
Vber dich gewalt han ich‧
ze lazen vn̄ ze toten dich
Ieſus ſprach niht hieteſt dv‧
Gewalt ob dir niht were nv‧
Avch d͛ ſelbe gewalt gegebē‧
Den dv haſt vb͛ min leben‧
Dar vmb fvr war ich dir daz chvͦde
Daz vil groz iſt d͛ ſvnde‧
Die dar zv nv ſchvndent dich‧
Daz dv welleſt toten mich‧
Pylaf wolde ihin da‧
Leben lazen vn̄ dar zvͦ‧
Begvnden rvfen alle die ivdē‧
Mit grozem zoꝛn ſi daz v͛vtē‧
Si ſprachen læſt dv leben in‧
So haſt dv niht rehten ſin‧
Des cheiſers vrevnt dv biſt‧
Wand er des cheiſerſ veint iſt‧
Wider des cheiſers er er traht‧
Da die rede pylatus hoꝛ̂t‧
D a von gewan ervoꝛhte grôz‧
vf ſeine hende er wazz͛ gôz‧
Vn̄ die voꝛ allen levten wuſch‧
Er ſprach rain vn̄ vnſchvldic‧
An des mannes tode bin ich‧
Die ivden ſprachē vf vns ſin blvͦt‧
Chomen mvz vn̄ ovch ſin tot‧
Ovf allez vnſer chvnne ĝe‧
Daz ovch vns da von geſchê‧
Pylatꝰ wip ir man enbôt‧
vn̄ ſprach zv im mich dvnchet gvͦt‧
Daz mit dem heiligē māne ieſn‧
habſt niht ze ſchaffen dv‧
Wand er gar vnſchvldic iſt‧
Vn̄ iſt ein rehter gotes chriſt‧
Ein engel zv mir chomen iſt‧
Heint in dirre nahtes vriſt‧
Tovgen iſt erzv mir chomen‧
Vn̄ han ich vil wol in v͛nomen‧
Geſchehen iſt mir ovch genade‧
Von im erloſt bin ich dꝛate‧
Von dem ſlehtvͦm bin ich geneſē‧
In diſer naht der iſt geweſen‧
An meinem leibe mangen tac‧
Von dem ich het groz vngemach‧
Dar vmb ſolt dv in lazen gan‧
Wand er iſt ein heiliger man‧
Pplaf wolt do lazen leben‧
Ihin vn̄ wolt niht vrteil geben‧
Vber in dar vmbe die ivden‧
Grozez gvͦt pplaco bvten‧
Daz er niht liezze ihin leben‧
Vn̄ hiez in an ein chrevz heben‧
Geſchehē der ivden willen dv liez‧


### 0123

Pvlat vn̄ chin rppm hiez‧
Mit vrtail an ein chrevz hahen‧
Vn̄ mit nageln dar an ſlahen‧
Ein chrevz wart gemacht dvͦ‧
Da namen ſi zwei holzer zvͦ‧
Dev waren vngefvͤge‧
Daz ieſus ſelbe daz chrêvz trvͤge‧
zv ſinē tode ſi in des twunge‧
Nach ſinem tode ſi ſere rvngē‧
Daz chrevz vf ſinen rvk er vienc‧
Ihē vn̄ zv d͛ marter gienc‧
von der botſchaft dev Marien chom daz iħc gevangen were‧
IEſus mvter Maꝛia‧
Dev was ze bechaniagen were‧
In marthen vn̄ Maꝛien hov̂s
Do ir ainiger ſvn ieſus‧
Von den ivden wart gevangen‧
Do chom ein bot zv ir gegangen‧
Der ir ſagt laidev mere‧
Daz ir ſvn gevangen were‧
Do Maꝛia erhoꝛte daz‧
Daz ir ſvn gevangen was‧
Si da von ſo hart erſchrac‧
Daz ſi nider viel vn̄ lac‧
ane ſin vn̄ ane rede‧
Si weſt voꝛ laid niht waz ſi tet‧
Do ſi zv ir ſelber chôm‧
Ein lvtzel iren geiſt gewan‧
Den boten wannent an ſach‧
vn̄ iemerchlich zv im ſprach‧
We mir we nv ſag mir daz‧
Wo min liebez chint do was‧
Da dv ivngſt bei im wêre‧
Wo was min kint min lieb͛͛͛͛͛͛ h͛re‧
Was er lebendic oder tot‧
We mir we der iamers not‧
Ich mvz gen zv minem kinde‧
Ob ich lebent noch daz vinde‧
Drate ſol ich da hin gên‧
Moht ich in lebē dic noch geſehē‧
Do gienc vz dev magt rain‧
Mit ir gienc ir ſweſter ein̂‧
Dev hiez Maꝛia cleophe‧
Martha vn̄ ander vrowē mêr‧
Do ovf dem weg Maꝛia giênc‧
Groze chlag ſi ane vienc‧
Si ſprach owe min kint min ſvn‧
We mir we waz ſol ich tvͦn‧
Lêt man mich nv niht ſehen‧
Owe waz ſol mir dāne geſchehē‧
So wil ich ſelbe toten mich‧
Ob ich nv niht vmde dich‧
Owe miner grozen chlâg‧
Daz ich geſter andem tag‧
Da min chint von mir ſchîet‧
Daz ich mit im do niht gienc‧
Wer ich do mit im gegangē‧
Da hin̂ da er wart gevangen‧
Niht wer ich do von im geſcheidē‧
Scholt ich den tot mit im leidē‧
Leider mir nv iſt geſchehen‧
Des ich lang mich han v͛͛͛ehē‧
Wan ich han voꝛ manger zeit‧
Geweſt den haz vn̄ ovch dē neît‧


### 0124

Den zv minem chind die ivden‧
heten vn̄ im oft erbvten‧
Groze ſmacheit dvrch ſin lere‧
Da von mir ofte laide mere‧
Chomen als ſi daz begên‧
Wolten daz nv iſt geſchehen‧
Da von ſagt mir nv min ſin̂‧
Daz ſi niht lazen leben in‧
We mir we ſo ĝe wir doch‧
Ob ich in̂ lebent vinde noch‧
Ob ich in̂ niht lebende vinde‧
Daz mvz ſin̂ mines leibes ende‧
Owe ieſus trovt chint min̂‧
Owe der grozen triwe din̂‧
Dev an dinem herzen wâs‧
Warvmbe ſageſt dv mir nih daz‧
Da dv geſter ſchîet von mir̂‧
Daz dev not was chvnftic dir̂‧
Daz tet dv dvrch din̂ groze triwe‧
Daz de͛͛͛͛ minner wurde min rine‧
Vn̄ min leit deſt minner were‧
Daz ich han dvrch dine ſwere‧
Owe lat vns balder gên‧
Daz minev ovgen noch geſchehen‧
Min chint e man mir daz tote‧
Owe owe der grozen note‧
O lieber get mit mir nv dꝛate‧
Wande wir chomen leiht ze ſpâte‧
Daz wir in noch lebent vinden‧
Daz moht ich nimm͛͛ vberwindē‧
daz vnſer vrow ſand Maꝛia mag
dale Maꝛien vragt von irē chīde‧
DO in die ſtat Maꝛia chôm‧
vmbe gie vn̄ war des nam‧
Wa ſi iren ſvn da ſvnde‧
Daz ſi zv dem chomen chvnde‧
Si vant Maꝛien magdalenen‧
Stênt vn̄ ſach ſi vaſte wainen‧
Da ſi wainen ſach Maꝛien‧
Si begvnde iæmerlichen ſchrien‧
Si ſprach owe owe‧
Wa iſt min kint nv we mir we‧
Sag maꝛia wa nv ſei‧
Mein̂ chint min ſvn owe owei‧
Iſt er lebendic oder tot‧
Welh͛ ſlahte leit er not‧
Sand maꝛia magdalena antwrt vns vrowen‧
DOſprach maꝛia magdalen‧
vrowe min vn̄ magt rein̂‧
Liebev Maꝛia din ſvn min herre‧
Der leidet ietzv groze ſwere‧
Er ſtet ietzv geſlagen ſere‧
Voꝛ pylato dem rihtere‧
Die ivden bittent daz man im̂‧
Iemerlich ſin leben nem‧
Er iſt mit geiſeln ſer geſlagen‧
Daz mvz ich imm͛ gote chlagen‧
Die weil dev ſelbe rede geſchah‧
Maꝛia dev magt vmbe ſach‧
Vn̄ ſach daz chom ein michel ſchar‧
Gegen ir geganger dar‧
Daz ſi iron lieben ſvn‧
fvͦrten zwiſchen in ihin‧
Vn̄ erf ein grozez chrevz trvͦc‧


### 0125

In ſein ſeiten gienc manic lvͦc‧
Die eine mit einem ſeil in zvgen‧
Die andern ſtiezen vn̄ ſlvgen‧
Hoꝛwe wurfen vf in eine‧
Die andern vnvlat vn̄ ſteine‧
Ivden haiden nach im lieffen‧
Vn̄ vf in alle gemaine rieffen‧
fvͤrt in hin̂ den trvgnere‧
Vn̄ lont im ſiner valſchen lere‧
daz Maria nach ir ſvn wainent lieff‧
DO Maꝛia iren ſvn erſach‧
Irem herzen we geſchach‧
Si weſt voꝛ laid niht waz ſi tet‧
Doch erhvb ſi dev rede‧
We mir we min kint‧
Owe waz wil man dir nv tvͦn‧
Owe min liebez chint ieſn‧
vf dinem tvke waz tregſt dv‧
Owe wa ſolt dv hin gên‧
We mir waz ſol dir geſchehen‧
Owe mich daz man dich‧
Nv wil toten iemerlich‧
Nach ir ſvn Maꝛia lieſ‧
Mit mvterlicher ſtimme ſi rief‧
We mir min vil liebez chint‧
Wie ſwer dir dine bvrde ſint‧
La mich kint min helfen dir‧
Daz chrevtz gib zetragen mir‧
Owe ſvn ein lvtzel beite‧
Vn̄ iider viel von grozem leide‧
Ein weil ſi vf der erde lac‧
Voꝛ grozē vngemach ſi niht enſprach‧
daz die vrowen vmb ihū waintē‧
DO ieſus zv dem toꝛe châm‧
Daz chrevz ein weil vō im nā‧
Edeler vrowen ein groze ſchar‧
Ieſn engegen chomen dar‧
Si weintē vaſte daz groze lait‧
Daz der ſvze ieſus lait̂‧
Do er die vrowen wainen ſach‧
Ieſus gvtlich zv in ſprach‧
Vrowen lat iwer wainen ſin̂‧
Vn̄ wainet niht die mart͛ min̂‧
Der vngemach d͛ mir geſchiht‧
Den endvrft ir wainen niht‧
Waint evch ſelb vn̄ ivrev chint‧
Jwer mâg vn̄ iwer vrevnt‧
Wainet daz lait daz ev geſchehē‧
Sol‧ daz ir ſvlt ſchiere ſehen‧
Mvterlich ſi in vmbe vienc‧
Balde Maꝛia zv dv gienc‧
Iren ſvn fvr ſinen mvnt‧
Chvſt ſi mer danne tovſent ſtvͦt‧
Voꝛ wainen niht en mohte ſi‧
Geſprechen‧ danne owe owei‧
Si neigt ir hovbt vf ſin herze‧
Mit wainen chlagt ſi ſinē ſi͛͛͛͛ē‧
Si ſprach anders niht danne we‧
Liebez kint owe awe‧
Min kint min ſvn owe are‧
Trovtez kint min̂ owe mir we‧
Sein moter troſten da begvnde‧
Ieſus mit ſinem ſvzen mvnde‧
Er ſprach vil lieber mvͦter min‧


### 0126

La daz groze trovren ſin‧
Daz dv haſt dvrch minē willen‧
Svzer mvter ſweic al ſtille‧
Wand ich mvz in diſen zeiten‧
Dvrch all dev w͛lt dev mar͛͛ leiden‧
Daz ſi werd erloſt von mir‧
Ich chvm doch wider ſchier zv dir‧
An dem dꝛitten tag ſol ich erſten‧
Lebent ſolt dv mich dāne ſehen‧
Rainev mvter wain niht mêr‧
Dein wainē tvͦt minē h͛zen ŵe‧
Tovſent ſtvnt ſo mvͦt mich me‧
Der iamer den ich han geſehē ā dir‧
Dāne all di mart di ich trag‧
So we tvͦt mir dev iamer chlag‧
daz ihē wart genagelt ā daz chrvͤz‧
Die valſchē ivden vn̄ di heidē‧
wolte da niht lang͛ beitē‧
fvrbaz ihm̄ gên hiezzen‧
Si chrevz tragē in ſi hiezzē‧
So ſwer was doch deſ chrevzs aſt‧
Daz ihī ſchier voꝛ mvd gebꝛaſt‧
Vn̄ ovf die erde inder ſaz‧
Vn̄ moht niht chom̄ do fvrbaz‧
Do twungen ſi einen altē man‧
Der gehaizen was ſpmon‧
Daz er ieſus chrevz da‧
Nam vn̄ trvͦc er im̂ daz nah‧
Do ſi chamen an die ſtat‧
Dev golgacha den main hat‧
Dem ſvzen ihn ſin gewant‧
ab zvgen allez ſamt‧
Daz er ſtvnt do nakent gar‧
Sein rainev mvter nam des war‧
Magdalenē ſi ane ſchrê‧
Vn̄ ſprach‧ maꝛia owe owe‧
Bloz min chint vn̄ nackent‧
Enchein gewant ez an hat‧
Ein weizez tvͦch Maꝛia gevienc‧
Balde ze einem manne gienc‧
Vn̄ bat in̂ daz er wolde binden‧
Ieſu daz tvͦch vmbe ſine lende‧
Maꝛia ieſv mvter dvͦ‧
Vaſte wainent lief ovch zvͦ‧
Die moꝛder ſi dar zv niht liezen‧
Weichen hinder ſich ſi hiezen‧
Daz tet ovch ſinem h͛zen we‧
Die vn̄ ander waren me‧
Verre ſtvnden vn̄ ſahen‧
Ieſinn andaz chrevz ſlahen‧
Dar nach die haiden vn̄ die ivden‧
Gallen vn̄ ezzich ieſv bvten‧
ze trinken vn̄ dar nach ſi namen‧
Doꝛ̂n vn̄ wunden die ze ſamen‧
Da von ſi im ein dvrnin chrône‧
Satzten vf ſin hovbt ze vrone‧
Daz chrevz legtens vf die erde‧
Ihin rpmn gar vnwerde‧
Nider bloz vn̄ nakten‧
vf daz chrevz ſtrackten‧
Vn̄ zvgen im do beid ſin hende‧
an des ſelben chrevzes ende‧
Daz von einander loſte ſich‧
Allev ſinev lider ſvnderlich‧


### 0127

zwen nagel dvrch ſin hēde ſlvͦgen‧
Mit den ſvzen nider zvgen‧
Si wolten ovch die ſvze han‧
Geſlagen mit zwein nageln an‧
Daz mohten ſi niht getvͦn‧
Wan des geſtat niht gotes ſvn‧
Er was nakt vn̄ bloẑ‧
Vn̄ ein bein mit dem and͛n ſlôz‧
Vn̄ habt die ſvze vaſte ſamen‧
Dvrch die menſch lic leibes ſchâm‧
Er dekte bain‧ mit bein̂e‧
Der chevſch‧ vn̄ ovch der raine‧
Darvmb einē nagel vngeſvgen‧
Dvrch beide ſin ſvz ſi ſlvͦgen‧
Ieſus chriſtus wart alſo‧
An daz chrevz gehangen do‧
Daz chrevz hvben ſi da vf‧
vn̄ ſatzteʒ in eines ſteines chloſt‧
an dem hinc der werlde troſt‧
Von dem wir alle ſin erloſt‧
Mit nageln an daz chrevz geſlagē‧
Vn̄ helfet alle Maꝛien chlagen
Ir lait vn̄ ovch ir groze not‧
Die ſi lait vmb ieſus tot‧
von ſande Maꝛien iamer an ieſus tode‧
Maꝛia dev magt daz allez ſach‧
Daz an irem chinde geſchach‧
Wie man mit im vmbe gienc‧
Da man in an daz chrevtze hiênc‧
Nv gedench menſch an dinē h͛zen‧
An dev riwe vn̄ anden ſmerzen‧
Der Maꝛien do geſchah‧
Da mit iren ovgen ſach‧
Die marter vn̄ gaz g͛e lait‧
Daz ir einiger ſvn da lait‧
Wand er was ir einigz kint‧
alle die raines h͛zen ſint‧
Die merchen wie mit gzē ſwe‧
Ir heiz da bechvmbert we‧
Da ſi in vf daz chrevʒ ſtrecken‧
Sach vn̄ ovz ein ander recken‧
Sine ſvze ſine hende‧
an des ſelben chrevzes ende‧
Schre‧ owe vil liebeʒ chīt owe‧
We mir minnechlichez kint‧
Dein adern alle zebꝛochen ſīt‧
Da ſi die hamer ſlege ſach‧
So harte ſi da von erſchract‧
Daz ſi inder viel vn̄ lac‧
Weder hoꝛt noch enſach‧
So wenne daz ſi wider dan‧
Ein lvtzel iren geiſt gewan‧
Do ſtvnd ſi vf vn̄ war des hêt‧
Daz man irem chinde tet‧
Die hamerſleg da alle gelich‧
Machten ir ovch ſvnderlich‧
An irem mvterlichen herzen‧
Von ſtarchem iamer mangē ſtzē‧
Da ſtvnd ſi ovf vn̄ viel ſi nder‧
Oft vn̄ dike ſah ſi da wider‧
An welhſlahte not were‧
Ir chint vn̄ ir vil lieber herre‧
Si ſach da daz chrevz vf hebē‧
Vn̄ iren ſvn dar an chleben‧


### 0128

Mit nagelen vaſte dar an geſlagē‧
Da begvnde ſi aber chlagen‧
So vaſt vn̄ ſo iemerlich
Daz alle die erbarmēten ſich‧
Die inder waren nahen da bi‧
Hoꝛten vn̄ ſahen ſi‧
Mit iem͛lich͛ ſtimme ſchrê‧
We mir chint min̂ we mir we‧
Owe lat ovch evch erbarmen‧
Daz ir nemt ovch mich vilarme‧
Vn̄ an daz ſelb chrevz hahet‧
Vn̄ mich mit minē chinde let‧
Enden vil min vil armez leben‧
Daz wil ich allen ev vergeben‧
Schowet vrowen vn̄ man‧
Seht mines chindes ma͛͛͛͛͛͛ an‧
Ob ie der iamer wurde geſehē‧
Der an im nv iſt geſchehen‧
Owe liebez chint ihn‧
Owe rainer ſvn daz dv‧
Je von minem leibe chæ̂me‧
Vn̄ von mir armen diern nême‧
Den lip an dem dv diſen tot‧
Leideſt mit ſo grozer not‧
Warvmb woldeſt dv geboꝛn w͛dē‧
Trovtez chint min vf der erden‧
Dar dv chvnftic weſteſt dir‧
Die grozen marter owe mir‧
Daz ich ie gelebt den tac‧
Daz ich den grozē vngemach‧
Vn̄ marter din han an geſehē‧
Dev dir leider iſt geſchehen‧
Chint min la mich mit dir erſtben‧
Nach dir mvz ich doch verderben‧
Ich mac niht leben ane dich‧
Nemt ir herren totet mich‧
Totet mich mit minem chinde‧
haht mich andes chrevzes ende‧
We mir we‧ we mir we‧
Owe geſchriren immer wê‧
Owe min kint vil minnechlich‧
Warvmbe totet man nv dich‧
Da viel inder ovf die erde‧
Dev rainev magt vn̄ dev werde‧
Vn̄ vnmehtic lange lac‧
Weder gehoꝛt noch geſach‧
Ob ir ſtvnden alle die vrowē‧
Mit laid vn̄ ovch mit grozē wainē‧
Der magt Maꝛien ſweſt͛ zwâ‧
Vil ander vrowen ſtvnden ovch da‧
Si wainten in zweirſlahte leit‧
Daz ander daz ir lieber herre‧
Voꝛ in hient‧ gemartet‧
daz Maꝛia iren ſvn an dem chrevze bat‧
Da ihē an dem chrevze leît‧
Den tot der erbarmh͛zikeit‧
Nicht vergaz ze himel ſach‧
vn̄ zv ſinem ſater ſprach‧
Ich bit dich vater herre daz zvͦ‧
Den ir ſchvlt vergebſt nv‧
Die mich totent wand ſi ſint‧
Vnweiſe vn̄ gar der ſinne blint‧
Die heiden vn̄ die boſen ivden‧
Iit groze ſmacheit erpvten‧


### 0129

Si ſprachen zv im ob dv biſt‧
Gotes ſvn der ewie chriſt‧
Vn̄ chomen biſt von himelrich‧
Von dem chrevze nv loſe dich‧
Chvm her ab ſo wellē wir‧
alle gemain gelovben dir‧
Dv haſt erloeſt vil der levte‧
Dar vmbe erloſe dich ſelbe hevte‧
Daz tempel woldeſt dv machē wid͛‧
Daz in tagen dꝛin viel nider‧
vnſ vͦwē chlag‧
Maꝛia dev magt zvͦ lief
Mit iemchlich͛ ſtimme ſi rief‧
We mir we‧ we mir we‧
Min vil liebez chint owe‧
Ovf ſi rachte beide ir hende‧
Gegen des ſelben chrevzes ende‧
Vn̄ raichen wold an iren ſvn‧
Daz enmoht ſi niht getvn‧
Wand er hieng ir alzehoh‧
Da von ward ir herz vn vrô‧
Wanent zv dem chrevze gienc‧
Daz mit ir armen vmbe vienc‧
Daz was von blvte woꝛden rôt‧
Mit iamer groz chvſt ſi daz blvͦt‧
Si chvſt wol ze tovſent ſtvnden‧
Daz blvͦt daz uz ir chindes wunden‧
Des chrevzes holz ze tal ran‧
Vn̄ habt ir wang ovch dar an‧
vf ſi ſach zv irem chinde‧
Sine fvze vn̄ ſine hende‧
Da von iemerchlichē chlagen‧
Daz ſi waren gar dvrchſlagen‧
Si begvnde vn̄ vaſte ſchrê‧
Owe mines chindes we‧
Daz ſi ſach ovch ſinen rvken‧
Daz er het ſo mange lvken‧
Von ſlegen vn̄ von blvͦte rôt‧
Da von gewan ſi iamers not‧
Ovch ſach ſine weize ſeiten‧
Daz ſi waren alle weiten‧
Geſlagen mit den geiſel riemē‧
Rot vn̄ ſwarz waren die ſtriem̄‧
Ovch die dvrmn chron ſi ſach‧
Dev in inſin hovbt ſtach‧
Ovz ſin ſwarten twanc daz blvͦt‧
Da von betrvͤbt wart ir mvͦt‧
Ovch ſin anclvzte minnechlich‧
Si ſach daz was vnzimlich‧
Vnvletic vn̄ beſpeit gar‧
Des nam dev rain mit iam͛ war‧
Si begvnde mit laidigē herzen‧
Svnderlich vf alle die ſmerzen‧
Die ſi an ſinem leibe ſach‧
Wainen chlagen vn̄ ſprach‧
We mir we vil liebez chint‧
Wie mang͛ſlaht din wundē ſint‧
Die ich an dinem leibe ſchowe‧
Die machent minē h͛zen riwe‧
Owe chint rain vn̄ ſvze‧
Waz not leident dine ſvze‧
Owe minem lieben chinde‧
Sint dvrch ſlagen ſine hende‧
Owe chint dein rainer rvke‧
hat von ſlegen mange lvken‧


### 0130

Owe chint dein weize ſeiten‧
Sint von ſlegen waiten‧
Owe chint din wize wangen‧
Sint mit vnvlat gar bevangē‧
Owe chīt dins hovbtes ſwarte‧
Geſerigt iſt mit doꝛnen harte‧
Owe kint din ovgen rot‧
Von wainen ſint ingroz͛ not‧
Owe min vil liebez chint‧
Ellev dinev lider ſmt‧
Von einander vaſte geſtrekt‧
Vn̄ din adern ſere gerekt‧
Owe wi grozez leit min̂ h͛ze‧
Leidet von mines kindes ſm͛zen‧
Loſe mich kint von diſer not‧
Vn̄ la mich mit dir ligen tot‧
Owe kint ie was ich dir‧
lieb‧ vn̄ dv getrewe mir‧
Dar vmb wis mir niht ſwere‧
Wand dv mir ie getriwe w͛͛͛e‧
vn̄ ſvzez kint gewer mich‧
Der bete der ich bitte dich‧
Mit dem tode von diſem leide‧
Loſe mich kint von diſem laide‧
Owe kint min̂ lieber ſvn‧
Waz ſol din armer mvͦter tvͦn‧
Mit iai͛͛ mvz ich imm͛ wainen‧
Wād ich het niemē dāne dich einē‧
Dv v͛ min vat vn̄ min mvͦt͛‧
Dv vv min ſweſt͛ vn̄ min brvͦd͛‧
Dv w͛ min chvnic vn̄ min h͛re‧
Owe mir der grozen ſwere‧
alles des troſtes belibe ich an‧
Den ich ſolte von dir han‧
Owe mit der grozen not‧
Owe ſol ich nv den tot‧
Leiden liebez kint fvͤr dich‧
Trovter ſvn wein læſt dv mich‧
Wem læſt dv mich vil lieber ſvn‧
Waz ſol din armer mvͦter tvͦn‧
Wer ſol mir nv an diner ſtat‧
Geben troſt helf vn̄ rat‧
Ich beleib nv leider weiſlôs‧
vrevden vn̄ genaden blôz‧
Ich vinde nv niemē ſo getriwen‧
Der an minē grozen riwen‧
Mir min vngemach vertribe‧
Verwaiſt alles troſtes ich belibe‧
Wand der rain vn̄ ovch der liebe‧
Ioſep den dv mir da gebe‧
Daz er miner chevſche were‧
Hvͤter vn̄ chamerere‧
Der iſt laider ovch nv tot‧
Vn̄ dv mit grozer iamers not‧
Vil liebez chint von mit ſchaidest‧
Vn̄ den bittern tot dv leideſt‧
We mir wer toter mich‧
Daz ich mit minem lieben kinde‧
Mein vil armez leben ende‧
We mir we der grozen not‧
We mir mines chindes tot‧
Daz ich den nv mvz an ſehen‧
Vn̄ voꝛ mir an ein chrevz hahen‧
Vn̄ mac im doch gehelfen niht‧


### 0131

Da von minem h͛zen we geſchiht‧
We mich we d͛ mich nv vienge‧
V an daz ſelbe chrevz hienge‧
Daz ich mît minē lieben chinde‧
Min vil armez leben ende‧
Owe ſvzez chint ieſu‧
zeige mir din triwe nv‧
Vn̄ loſe mich vz dirre not‧
La mich mit dir ligen tot‧
Wande ſo groz min iam͛ iſt‧
Daz ich doch niht lange vriſt‧
Nach dir mac geleben herre‧
Dar vmbe chvrze mine ſwere‧
vn̄ erzaige dine trewe mir‧
La mich ſterben nv mit dir‧
Owe liebez chint ieſn‧
Wie ſweigeſt dv ſo ſtille nv‧
Daz dv der armen mvter din‧
Geiſt niht ein chleinʒ troſtelin‧
Wand ſolt dv ſterben nv alſo‧
Daz dv mir niht ſpricheſt zv‧
So mvz ich ſelbe toten mich‧
Daz la chīt erbarmē dich‧
daz ieſus ſin mvter an dem chrevze troſt‧
IEſns andes chrevtzes aſt‧
Da begvnde wainen vaſt‧
vn̄ ſine mvter an ſach‧
Mit haiſer ſtimme er do ſprach‧
Rainev mvter magt here‧
Hab niht ſo groze ſwere‧
Vmbe mine groze not‧
Vn̄ vmb minē iemerlichen tot‧
Wande ſvzer mvter vn̄ vrowe‧
Den iamer den ich an dir ſchowe‧
Der bricht vil nie min herze‧
Dēne alle dev marter vn̄ d͛ ſm͛ze‧
Den nv leidet der lichnam min̂‧
So tvt mir wirs der iam͛ dein̂‧
daz ſand Marie ſand iohh͛ ēpholhē wart‧
Sand iohā ewāgeliſt‧
Stvͤnd ovch da bi ihn criſt‧
vn̄ waint ovch do ſins meit͛s tot‧
Vn̄ ſine grozen marter not‧
Da ihc ſand iohan ſach‧
Er zu ſiner mvter ſprach‧
Svzev mvter magt rain‧
Ich enlaz dich niht alein‧
Wand din nef iohan fvr mich‧
Schol ze einer mvter dich‧
haben‧ vn̄ anminer ſtat‧
Dir geben troſt helf vn̄ rat‧
Mit iemerlicher ſtimme dv‧
Ihē ſprach iohan zv‧
Iohs lieber ivnger min‧
Dv la dir bevolhen ſin‧
Min mvter vf din trewe‧
Si ſol din mvter vn̄ din vrowe‧
Weſen dv ſolt ſein ir ſvn‧
Dvrch mine lieb ſolt dv daz tvͦn‧
Mit zvhten vn̄ mit rainē mvͦte‧
Solt dv ſi haben in diner hvͦte‧
Dv ſolt ir ovch ir notdvrſt gebē‧
Gvtlich ſolt dv mit ir leben‧
Wainen do ſovaſte begvnde‧


### 0132

Iohes deʒʒ er lutzel chvnde‧
Gere den‧ doch ſprach er herre‧
Owe mir der grozen ſwere‧
Daz dv lieber herre ſolt leiden‧
Den tot vn̄ ovch von vns ſcheiden‧
Mein vrowe dev raine mvͦt͛ din̂‧
Dev ſol mir wol bevolhen ſin̂‧
Ich wil gern ir diener ſin‧
Vn̄ gehalten ſam die mvͦt͛͛͛͛ min̂‧
Ich wil ir zaigen alle trowe rain̂‧
Vn̄ eren ſi ſam die mvͦt͛ min‧
daz ihē den tot an dem chrevz lait‧
IEſus an dem chrevze ſchr̂e‧
Do im dev marter tet ſo we‧
Helẏ helẏ got vater min̂‧
La mich dir bevolhen ſin‧
Dar nach ſprach er mich dvrſtet ſe͛‧
Von dvrſte leid ich groze ſwe͛‧
Ezzich do ein ivde nam‧
Den ezich goz er in einē ſwanb‧
Ein bi͛͛͛͛ chrovt heizt yſopus‧
Des chrovtes nam ereinē pvſch‧
vmbe den ſelben er ez want‧
Vn̄ an ein̂ ſper ez allez bant‧
Ieſn raicht er zv ſinem mvnde‧
Daz er neme wie er chvnde‧
Den ezzich vz dem ſelbē ſwānne‧
Der oben an des ſchaftes ſtāme‧
Stekte‧ ob er trinken wolte‧
Dvrch ſinē dvrſt den er da dolte‧
Do ihē den ezzich getranc‧
Dvrch grozen dvrſt der in do twanc‧
Nv iſt allez daz geſchehen‧
Sprach er an mir daz ſolt ergên‧
Er ſprach dar nach von himelrich‧
Vater ich beviſhemich‧
Vn̄ minen geiſt in din hant‧
Mit dem woꝛt ſa ʒehant‧
Sein rainez hovbt er inder hienc‧
Von ſinē leib ſin ſele gienc‧
Mit ſo grozer iamer not‧
lait gotes ſvn den bittern tot
von Maꝛien chlag nach gotes tode‧
Maꝛia dev magt daz allez ſach‧
Daz irē liebē chinde geſchah‧
Daz er mit ſo grozer not‧
An dem chrevze leit den tot‧
Daz er nv toter voꝛ in̂ hienc‧
Ein mwe chlage ſi ane vienc‧
Si begvnde ſo iemerchlich‧
Vn̄ ovch ſo chlagelich‧
Wamen ſchrien vn̄ chlagen‧
Daz niemen mohte daz geſagē‧
Alle die da ſtvnden bî‧
Sahen vn̄ hoꝛten ſi‧
Si begvnden mit Maꝛien‧
alle weinen vn̄ ſchrien‧
Wand nie menſch wart ſo ſteinē‧
Der Maꝛien hoꝛt wainen‧
Der voꝛ wainen mohte ſich‧
Enthaben wand ſo iemerlich‧
Si mit grozer chlagt ſchrê‧
We mir armen dirne we‧
Nv we min kint daz iſt nv tôt‧


### 0133

We mir we der grozen not‧
We mir daz ich ie wart geboꝛn‧
Wie han ich nv min chint v͛ꝛn‧
Daz rainſt kint daz ie vō weibe‧
Iſt chomen vn̄ von inſchen leibe‧
Helfet vrowē vn̄ man‧
Der ie liebez kint gewan‧
Helfet minen iamer chlagē‧
Daz min lieber ſvn erſlagen‧
Mit ſo grozer marter iſt‧
Der menſch was got vn̄ chriſt‧
Den mvz ich iemchlichen ſehen‧
Toͤten voꝛ minē ovgē vn̄ hahen‧
Min einig͛ ſvn min kint vil rain̂‧
Meins h͛zen troſt was er alain‧
Nv beleib ich alles troſtes an‧
Den ich ſolte von im han‧
Dev groze vrevde dev mir geſchah‧
Liebez chint do ich gelac‧
An diner gotlichen gebvrde‧
Da dv von mir geboꝛn wurde‧
Mit engel ſange h͛re mein‧
vn̄ mit des mwen ſtnes ſchin‧
Nv vrevde hat nv gechêret ſich‧
In ein trovren iemerlich‧
Wand liebez kint da zv mir chôm‧
Dem engel von dem ich v͛nam‧
Dein botſchaft daz dv werden‧
Menſch woldeſt vf der erden‧
Von mir armen dirne din‧
Michel was dev vrevde min‧
Da gotes wille an mir ergienc‧
Vn̄ magt weſet dich enphienc‧
Rainev magt ich genas‧
Meines h͛zen vrevde groz da was‧
Vro was ovch der min gedanc‧
Do ich hoꝛt des engels ſanc‧
vn̄ ſach des niwen ſt͛nē ſchin̂‧
Hre an der gebvrt dein‧
Vn̄ ovch die kvnige die zv dir‧
Chomē vn̄ zaigten mîr‧
Mit ir opfer daz dv were‧
Got vn̄ all der werlt h͛re‧
Groze vrevd ich do gewan‧
Do ich ſach dev zaichen an‧
Owe die vrevd diê ich da ſach‧
Wart ſchier gechert ī vngemach‧
Wand h͛es hiez dich vahen‧
Vn̄ wolt dich ze tede ſlahen‧
Dar vmbe mvſt ich ſa zehant‧
Nach diner gebvrt ī vrô dev lat‧
Varen h͛re vn̄ vliehē mit dir‧
Min rainer ioſep fvr mit mir‧
Mit armvt ellent wir beliben‧
Siben iar wir da vertriben‧
Dar nach chint min̂ mīnechliê‧
zwainzic iar wir zvgen dich‧
Ioſep der vil raine man‧
Mit ſiner arbait vns gewan‧
Des wir lebten ellev diev‧
Gedvltichlich dv wer vns bei‧
Mit heiligem lebē mangē tac‧
Groze vrevde mir da geſchac‧
Von dinē zeichen vn̄ diner lêr‧


### 0134

Dev wurden al͛͛ der w͛lt mêr‧
Owe dev vrevde die ich dvͤ‧
het dev iſt verchert nv‧
Jn trovren vn̄ in bittercheit̂‧
Vn̄ in grozez herzenleit‧
Wand ich liebez chint ſol ſehen‧
Dich ſo iemerchlichē hahen‧
Toten voꝛ den ovgen min̂‧
vnd daz ich mich mvz an̂e din̂‧
Oie mir der grozen not‧
Solt mir chom nv der tot‧
Daz er endet mir min̂ lebē‧
Vn̄ liez mich an dem chrevʒ chlebē‧
Mit minē chinde mich næ̂me‧
Vn̄ ich mines iamers ab chæ̂me‧
daz longen chin ſtach dvrch ſin ſeitē‧
Ivden vn̄ haiden dvͦ‧
Vnder weilen giengen zvͦ‧
Si chomen zv dē ſchach͛n zwein̂‧
Vn̄ zebrachen in irev bein̂‧
Daz ſi deſte balder nem̂en‧
Ir ende vn̄ zv dem tode chæ̂men‧
Da ſi ihin toten ſahen‧
Des alle mit einander iahen‧
Waz ſchvl wir an dē māne rechen‧
Daz wir im ſin bein ze brechen‧
Ainer der longi͛͛ iez‧
Jhm̄ in ſin̂ ſeiten ſtiez‧
Mit einem ſper dvrch ſine ſeiten‧
Daz ſach Maꝛia mit ͛͛zē ſinzen‧
Do ihtn ſtach der ſelbe man‧
Ovz des h͛zen wunden ran‧
Beidev waiz vn̄ blvͦt‧
Daz was dem ſelbē māne gvͦt‧
An einē ovgen er blint was‧
An dem andern geſah er lvtzel bâz‧
Daz blvͦt daz da ze tal ran‧
Daz nam der ſelbe blinte man‧
An ſeinev ovgen ſtraich er daz‧
Da von wart im ſchiere baz‧
Er wart in der ſelben ſtvnt‧
Wol geſehent vn̄ reht geſvnt‧
von den zeichen zv ihn marter‧
Da ihē mit der mar͛ not‧
An dem chrevze lait den tot‧
Grozev zaichen da geſchahen.
Die levte alle gemain ſahen‧
Der ſvnne ſchein do gar ze gie‧
Do ieſus an dem chrevze hie‧
Ein grozev viſt͛͛ do geſchah‧
Dev ſvnne vmbe den mitten tac‧
Der mane verlôs ovch ſinē ſchîn̂‧
Blvͦt var wart dev varbe ſin‧
Vil toten leben dic vn̄ geſvnt‧
Wurden in der marter ſtvnt‧
Dev greber wurden vf getan‧
Ovf die toten ſtvnden ſam‧
zv iren vrevnden giengē hin‧
In die ſtat ze irlm‧
Daz tvch daz in dem tempel hienc‧
Daz inner tempel vmbe vienc‧
Daz was ein michel vmbehanc‧
Da der bꝛieſt͛ vnder ſanc‧
Von ein ander wart gezart‧


### 0135

Da gotes ſvn gemartert wart‧
Vber alle die werlt gemaîn‧
Ertpidmvnge wart die herfe ſteîn‧
Vn̄ ovch die perge chlvben ſich‧
Von ſhē marter iemerlich‧
Oben in don lvften ſchr̂e‧
Der tievel nv goſchiht vns ŵe‧
Wir mvzen nv von hinnen varen‧
Vns vertreibt d͛͛ mettige barn‧
Wand er hat mit ſinē wunden‧
Vnſern meiſter nv begvnde‧
Vnſer helle hat er ze ſtoꝛet‧
Vn̄ hat ovch von danne geſvͤret‧
Die ſele die da waren inne‧
Des mvz wir varē nv vō hinne‧
daz ihē von dē chrevz wart genom̄
Ioſep vn̄ nvͦchidemus‧
IChomen zv dem chrevz ihē‧
IBalſem vn̄ ſalbe gvͦt‧
Isi brahtē mit in̂ dvrch den mvͦt‧
Daz ſi ihin dar in winten‧
Wwolten vn̄ ſin wunden bintē‧
Da ſi zv dem chrevze giengē‧
In ab zeloſen an viengen‧
Maꝛia balde lief hin zvͦ‧
Vn̄ half in̂ als ſi mohte dvͦ‧
An daz chrevz ir hend ſi vf hienc‧
An ir arm ir chint vmbe vienc‧
Iemerlich ſi in an ſach‧
Da er voꝛ ir toter lac‧
Ovf in ſi viel vn̄ ſinen mvnt‧
Chvſt ſi mer danne tovſen ſtvnt‧
Si chuſt ſin hende vn̄ ſin fvͤze‧
Die mvͦter vn̄ dev magt ſvze‧
Si chvſt ovch alle ſine wunden‧
an ſinem leibe ze mangen ſtvndē‧
Ovch chvſt ſi daz vil rain blvͦt‧
Da von ſin̂ lip̂ was woꝛden rot‧
Wainent ſi in̂ vmbevienc‧
Ovf in ſi ir āme hienc‧
Si chvſt ſin arm‧ vn̄ ſin̂ wangen‧
zæhre ſach ſi an dem hangen‧
Si mit ir̂ reiſen ſi abſtreich‧
Sin antlvter ſchoͤn waſ woꝛde blaich
Blvͦtic vn̄ geſwollen gar‧
Mit iamer groz nam ſi des war‧
Ovf ſiner bꝛvſt vn̄ ſinem h͛zen‧
Mit riwen vn̄ mit grozē ſinzen‧
Vnniehtic ſi ein weile lac‧
Weder hoꝛt noch enſach‧
daz ihē in daz grab gelegt wart‧
Die zwene die dar warē chonē‧
Den heiligē leichnā ihē nam‧
Mit balſem vn̄ mit gvͦter ſalben‧
In beſtrichen allenthalben‧
Mit der ſelben ovch die wunden‧
Sines leibes alle verbvnden‧
Vn̄ in ein weizez tvͦch wunten‧
Vn̄ hin trvgen in den ſtvnden‧
zv dem grab daz da bei ŵas‧
In einem garten ioſep daz‧
Het gemacht vz einem ſtein‧
Daz was mwe vn̄ gar raine‧
In daz grab den lichnam dvͦ‧


### 0136

Legten vn̄ derkten zvͦ‧
Mit einem ſtaine d͛ was brait
Den heten ſi dar zv bereit‧
Maria dev magt dev was da‧
Vn̄ ir heiliger ſweſter zwa‧
Marcha vn ovch maꝛia ir ſweſter‧
Die hvlfen legen ir meiſter‧
Ovch waren da vil anderr v͛ nee‧
Die wolten iħc bivilt ſchôwen‧
Die ein̂lef ivnger chom̄ dar‧
Ires meiſters bivilt namē war‧
Si begvnden iemerlich‧
Wainen chlagen alle geleich‧
Jres vil lieben meiſters tôt‧
Vn̄ ſiner grozen marter nôt‧
daz pets chlagt nach ieſus tūde‧
PEtrus chlagt ovch vn̄ ſchꝛ̂e‧
Dāne alle die and͛n vil mê‧
Daz er tet ſin meiſter was‧
Ovch ſo chlagt er wainent daz‧
Daz er ſin verlovgent hêt‧
Daz er die vntrew ie getet‧
Er ſprach owe der grozen ſwere‧
Ich han verloꝛn minen hrn‧
Owe daz ich ie geboꝛn‧
Wart‧ wie han ich verloꝛn‧
Owewie bin ich geſcheiden‧
Von im wolt ich des niht baiten‧
Daz ich ſines leides ein ēde ſêhe‧
Vn̄ war des nêm waz im geſchehe‧
Owe waz han ich arm͛ getan‧
Daz ich ſin verlovget han‧
Daz mvͦz imm͛ ſin min chlag‧
Daz ich was ſo gar ein zag.
Daz ich dein̂ leip ſo harte voꝛht‧
Daz ich den leip ſo ſchier vō einē woꝛt‧
Mines lieben h͛͛͛n verlovgen‧
Daz ich den mit minen ovgen‧
Het nie da voꝛ geſehen‧
Wie was mir zagen ſo geſchehē‧
Daz ich wolde main̂ aide ſweren‧
Damit v͛lvgen mines h͛ren‧
Wes het ich armer menſch gedaht‧
Daz ich heint indirre naht‧
Alſo hart voꝛht den lip‧
Daz ich dvrch ein̂ boͤſ wip‧
Minen maiſter han gelazen‧
Des mvz ich immer ſin v͛ wazen‧
Ich verlovgent dreiſtvnt ſein̂‧
Des mvz ich im̂mer trovric ſin̂‧
Alein̂ liez ich in inder not‧
So vaſt voꝛht ich den tot‧
Nehten do wir heten geſezzen‧
Do het ich mich alam v͛ezzen‧
V des offenbar geiehen‧
Daz ich im alein geſtên‧
Wolte ze leib vn̄ ovch ze tede‧
Zv han ich in an ſiner noͤte‧
Gelazen alſo leſterlich‧
Vn̄ ſin verlovgent vnvretichlich‧
Vn̄ han ze bꝛochen mine triwe‧
an im des trag ich immer riwe‧
Ich wolt im nehten niht gelovben‧
Do er mir ſagt ich ſolt v͛lovgen‧


### 0137

Dreiſtvnt ſin̂ indirre naht‧
Daz han ich laider nv vol braht‧
hiet ich mich do lazen tôten‧
So wer ovch ich ovz diſen nôten‧
Chomen mit dem meiſe͛͛͛͛͛ min̂‧
Nv mvz ich nv in ſoꝛgen ſin̂‧
Geſcheiden bin̂ ich laider nv‧
Von minem geſellen der iſt dvͦ‧
Aller fvrſte wolte ſin̂‧
Daz hat gemacht dev vntriwe min̂‧
Ovch getar ich chomen niht‧
zv mines h͛ren angeſiht‧
Als er von dem tode erſtêt‧
ze ſinen ivngern wider gêt‧
Doch ſiner gvte troͤſt ich mich‧
Daz er noch erbarmet ſich‧
Vber mich vn̄ min ſchvlde‧
Vn̄ let mich wider haben hvlde‧
Wand mir gebot ſin heilig͛ mvnt‧
Daz ſiben vn̄ ſibenzigſtvͦt‧
Vergebē minem bꝛvder ſolde‧
Ob er des bete ſine ſchvlde‧
Dar vmbe ſo bit ich dich ihī‧
Daz dv welleſt vergezzē nv‧
Der miſſetat die icharm͛ han
Wid͛ din̂ hvlde getan‧
Mariē magdalen chlag‧
Maria magd alen hvͦp‧
Mit grozer chlag einen rvͦf‧
Vmb ires lieben herren tot‧
Vn̄ dvrch ſiner grozen mart͛ not‧
Si ſprach owe der grozen ſwere‧
Er ſlagen iſt min lieber herre‧
Er iſt mir ze tode erſlagen‧
Owe daz mvz ich imm͛ chlagen
Ich han verloꝛn minen troſt‧
Der mich von ſvnden hat erloſt‧
Von des tievels banden mich‧
Hat er erloſt genedichlich‧
Mit den tieveln was ich behaft‧
Die hat er nv mit ſiner chraft‧
Gewaltichlich von mir v͛triben‧
Der ſelbē tievel waren ſiben‧
Da ich chom zv im gegangē‧
Mit ſvnden was ich bevangen‧
Minnechlich er mich enphienc‧
Da ich wainêt zv im gienc‧
Waſchen liez er mich ſin fvze‧
Mit minen zehrn d͛͛ vil ſvze‧
Von minē ſvnten mich erloſte‧
Vn̄ mit ſvzen woꝛten troſte‧
Des mvz ich im genade ſagen‧
Vn̄ ſinen tot mit laide chlagen‧
Ich vn̄ ovch min liebev ſweſt͛͛͛‧
Wir heten in̂ ze einem meiſter‧
Vn̄ zv einem h͛ren erchoꝛn‧
Nv hab wir laider in verloꝛn‧
We mir vil armem wibe‧
Daz ich nv alein belibe‧
An ſin̂ helfe vn̄ an ſinen rat‧
Der min ſel erloſet hat‧
Owe mir armen ſvnd͛͛inne‧
Wa ſol ich nv ſvͦchen rat‧
vmb min groze miſſerat‧
Ich mvͦz laider nv v͛triben‧


### 0138

Owe ſolt ich mit im erſtben‧
Owe ſin vil groze triwe‧
Dev mvͦz mich imm͛ riwen ſere‧
Owe mich riwet dev ſvze rede‧
Die er ofte zv mir tete‧
Sin ſchoͤn lip ſin ſvzer mvnt‧
Macht min h͛ze mit ia͛͛͛ wunt‧
Owe die lieben vrowen mîn‧
Dev magt vn̄ die mvter ſîn‧
Waz ſol ſi nv vil armev tvͦn‧
Nv ſi verloꝛn hat ir ſvn‧
Ich fvrhte daz ſi lige tot‧
vmb ſine grozen mart͛ not‧
Marcha vn̄ ovch d͛ magde ſwest͛‧
Wamiten ihin iren maiſt͛‧
Chlagent vn̄ ovch and͛ vrowen‧
Die dar warē chom ſchowē‧
daz ſāde iohas Marien hin hain nā‧
Ohes zv Marien chôm‧
Ieſus mvter vn̄ ſin nam‧
In ſein hovs vn̄ fvͦrt ſi haim‧
zv der ſtat irlm
Vn̄ dient ir mit grozen triwen‧
vn̄ troſt ovch ſi an iren rewen‧
daz ihē die ſele vz der helle nam‧
DO ieſus rft lait den tot‧
Dev ſel mit groz͛ m͛͛͛ not‧
Von dem leibe was geſcheiden‧
Dev gochait belaip doch bei in beidē‧
Dev ſel fvͦr hin zv d͛ helle‧
Vn̄ nam dev gochait ze geſelle‧
Den tievel ind͛ helle bant‧
Die heiligen alle die ſi da vant‧
Erloſt v ſi von danne fvͦrt‧
Vn̄ der helle poꝛte zeſtoͤꝛt‧
vn̄ ſant ſi in daz himelrich‧
Daz ſi da lebtē ewichlich‧
vō ihē vrſtêde‧
An dē dꝛitte tag dev ſel chôm‧
zv dem grab vn̄ wider nam‧
Sinē heiligen lichnam da an ſich‧
Lebent wart vn̄ vntotlich‧
Do dev ſel den leip enphienc‧
zv dem grab lebente gienc‧
Von dem grab erſtvnt ieſus‧
Got vn̄ menſch vn̄ gienc her vz‧
Daz grab da wart niht vf getan‧
Da von dem tod wolt chriſt erſtam‧
Ertpid mvng wart ī allē landen‧
Da vō dem tod was chriſt erſtandē‧
daz ihē nach ſin vrſtend͛ ſin͛ mvͦt͛ erscheī
Do ieſ vō des todes panden‧
Mit dē lebē was erſtādē ſcheī‧
zv chom er inder ſelben ſtvnt‧
Lebent vn̄ ovch wol geſvnt‧
Siner mvter zaigt er ſich‧
vn̄ troſt ſi vil mvterlich‧
Marien groze vrevde geſchach‧
Ir liebez chint ſi da geſach‧
Daz er lebendic woꝛden was‧
Mit rehten vrevden ſi vergaz‧
alles des laides vn̄ des ſmerzen‧
Den ſi het an irem herzen‧
Da vor gehabt vō ſinem tode‧
Vn̄ von ſiner marter nôte‧


### 0139

Ir liebez chint ſi ane ſach‧
Vn̄ mit grozen vrevden ſprach‧
Nv lob ich got vater min‧
Durch die groze genade din‧
Dev mir iſt von dir geſchehen‧
Daz ich min liebez chint geſehen‧
Nv mit minen ovgen han‧
Wand ich bin allez trovrens an‧
Ovch iſt mir min̂ vngemach‧
Vergangen‧ der mir ie geſchah‧
Ich danc dir ovch min ſvn vn̄ h͛re‧
Daz dv mein̂ groze ſwere‧
Haſt ſo ſchier mir benomen‧
Want dv zv mir nv biſt chomen‧
vn̄ ich dich lebendic han geſehen‧
Wie moht groz͛ vrevde mir geſchen‧
Daz iſt von dinen grozen triwen‧
Daz dv mich von minen riwen‧
Mit diner angeſt haſt erloſt‧
vn̄ ſo tvgentlich getroſt‧
Ich waiz wol chint min daz dv biſt‧
Vater got vn̄ ewiger chriſt‧
Ich bit dich chint vn̄ h͛re min‧
Daz dv welleſt bei mir ſin‧
Daz ich mich gemete dein̂‧
Mit vrevden nach dem leide min‧
Jħc ſprach dv mvter min̂‧
Jch wil immer bei dir ſin̂‧
Dv ſolt min nimm͛ w͛den an‧
Doch mit dem leib den ich nv han‧
Maht dv geſehen niht ſtete mich
Vnz daz dv chvmſt ze himelrich‧
Maꝛia ſprach wa von iſt daz‧
Ieſus ſprach die weil ich was‧
In dem leben daz totlich
Was do moht man ſtete mich‧
Hoꝛen greifen vn̄ ſehen‧
Daz en mac nv niht geſchehen‧
Wand ich bin nv vntotlich woꝛdē‧
Vn̄ han an mir gotlichen oꝛden‧
daz ieſus ioſeph erſcham‧
Ein man ioſep gehaizē wâs‧
zv dem die ivden trvgē hâz‧
Wand er zv pylato chôm‧
Vn̄ vrlovp von pylato nam‧
Daz er zv dem chrevze chæ̂me‧
Vn̄ ihm̄ von dem chrevze nême‧
Ioſep der vil heilige man‧
Vrlovb von pylato gewan‧
Vn̄ legt ihīn in ein grab‧
Vn̄ ovch im ſchoͤne bwilde gab‧
Wand er daz hat begangen‧
An chin chriſt vmb daz gevāgē
Von den boſen ivden wart‧
In einen charcher vaſt geſpart‧
Chriſt dem ſelben mane vmb daz
Erſchain do er erſtanden was‧
Vn̄ in veterlichen troſte‧
Vn̄ von der ivden charch loſte‧
In ſin havs hin haim in ſante‧
Daz wart den ivden groze ſchāde‧
Wand des andern tages vrv‧
Zv dem charcher chomen dv‧
Vn̄ in da niht en fvnden‧


### 0140

Des nam ſi alle wunder‧
daz ieſus ſand iacob erſchein̂‧
Sand iacob het ſich deſ v͛ mezē‧
daz er die weil niht wolt ezzē‧
Vnz daz ieſus von dem tode‧
Erſtvnde daz gehiez er gote‧
Ieſus im erſchein vmbe daz‧
ze hant da er erſtanden waſ‧
daz ieſus ſande peter erſchein‧
ZV petro ieſus ovch do chôm‧
vn̄ im ſin haize chlag bena‧
Die er het alein vmbe daz‧
Daz er ſin lvgner woꝛden was‧
daz ihē den dꝛin Marien erſchaī‧
Maꝛien d͛ magt ſweſt͛ zwa‧
vn̄ Maꝛia magdalena
An dem dꝛitten tage chamen‧
zv dem grab mit in namen‧
Wurz vn̄ gvͦt ſalben vmbe daz‧
Daz ſi ihin wolten baz
Beſtreichē dev vil heiligē wip‧
Daz in dem grab der rain lip‧
Niht wurde ſmekent ī dem ſtein̂‧
Noch vovlen moht der lip ſo rain̂‧
Da ſi zv dem grab nahen‧
Chomen einen ſtein ſi ſahen‧
Grozen ligen ovf dem grab‧
Si ſprachen do wer mint vns abe‧
Den ſtein der wart ſchier abgenom̄‧
Da zv dem grab die vrowe chom‧
Ein engel bei dem grab ſaz‧
Sein gewant ſne weiz wâs‧
Da von der vrowen h͛ze erſchrac‧
Si troſt der engel vn̄ ſprach‧
Wen ſvͦcht ir hie vil heiligen vrowē‧
Gerne wolt ir ihin ſchowen‧
Er iſt hie niht er iſt erſtanden‧
Lebent von des todes banden‧
zv ſinen ivngern ir hin‧
Da ir ſi vindet vn̄ ſagt in‧
Daz von dem tode erſtanden iſt‧
Ir lieber herre ieſus chriſt‧
Daz ſi varen ze galyle‧
Da ſvlen ſi in̂ alle ſehen‧
Balde die ſelben vrowē liefen‧
Den ivngern allen ze ſamn riefen‧
vn̄ ſagten daz erſtanden were‧
Von dem tode ir lieber herre‧
Die ivnger liefen ind͛͛ ſtvnde‧
zv dem grab vn̄ ler da ſvnden‧
vn̄ dev tvcher ovch da ſvnden‧
Da ieſus leip was in̂ gebvnden‧
Einen ſloyr ovch da ſvnden‧
Da ieſus hovbt was in gebvnden‧
Si giegen heim vn̄ weſten niht‧
Vmb die wunderlich geſchiht‧
Wa daz ir vil lieber herre‧
Ieſus hin chomen were‧
Wider maꝛia magdaleā‧
zv dem grab gie dar nah‧
Vn̄ da chin ſtent vant‧
Si viel nider ſa ze hant‧
Vn̄ wolt im chvſſen ſine ſvze‧
Er ſprach maꝛia la daz ſin̂‧


### 0141

zv minē ivng͛n ginc nv hin‧
Daz ſi gen ze galylen‧
Da ſvlen ſi mich lebent ſehen‧
Maꝛia gienc da ſa zehant‧
Da ſi die ivnger alle vant‧
Vn̄ ſagt daz erſtanden were‧
Von dem tod ir lieber h͛re‧
zv ir̂ da chomen and͛͛ vrowen‧
Die wolten ovch gern ihin ſchowē‧
Si begvnden wider gên‧
Zv dem grab vn̄ fvnden ſtên‧
Ihm̄ da ſi chomen wider‧
alle fvr in do vielen nider‧
vn̄ ſine ſvze chvſten ſi‧
vn̄ ſine wunden ovch da bî‧
Chriſt troſte ſi mit ſvzē woꝛten‧
Da von geſrêvt ſi alle wurden‧
daz ihē den ein lef ivn͛͛͛͛ erſchein‧
Die ivng͛ von d͛ inden ſoꝛgen‧
Warē in einē hovs v͛oꝛetgen‧
Die tvr waren alle verſpart‧
Dev ſloz dev waren wol bewart‧
Durch beſlozzen tvr ieſus‧
Chom zv in in daz hovs‧
zwiſchē dē ivng͛ ſtvnd er enttē‧
Er ſprach nv ſei mit ev gotes vrid‧
Die ivng͛͛ erſchrakten alle ſere‧
Si wanten daz ez ein geiſt were‧
Jeſus ſprach her zv mir gêt‧
Mein hend vn̄ min ſvͤze ſeht‧
Vn̄ alle mines leibes wunden‧
Die ſint noch vriſch vn̄ vngepv̄den‧
Niht ſol mich fvrhten evr chaī‧
Ein gaiſt der hat noch vleiſh noch
Als ir an mir alle ſeht‧bain‧
Dar vmb ſchvlt ir fvrhtē niht‧
Ieſus ovch do inder ſaz‧
Mit ſinē ivngn͛͛ dar nah vn̄ aẑ‧
Da von do wol erchanten daz‧
Daz er ir rehter meiſter was‧
Dar nach iħc in dik erſchain̂‧
Vn̄ zeigte ſich den ivngern ſin̂‧
Er gab in troſt vn̄ rehte lere‧
vn̄ ſinē geiſt d͛ ie in w͛e‧
daz ihē allen ſinē ivngern erſchein‧
Do vierzig tag ein̂ ende nam̄‧
ze irlm ſi alle chamen‧
Ineinem hovs die ivng͛ ſazen‧
alle mit einander azen‧
Zv den ivngern in daz hôvs‧
Offenbar chom ieſus‧
Er gab in̂ lere manicvalt‧
Vn̄ gab movch da ſin gewalt‧
Daz ſi dev levte von ir ſvnden‧
Loſen mohten die ſi fvnden‧
Mit riwen vn̄ in lere geben‧
Wie ſi ſolten rehte leben‧
Er ſprach nv vart in ellev lant‧
Daz ich werd von ev erchant‧
ze allen landen ich evch ſende‧
Vn̄ vart ovch zv der w͛͛lt ende‧
Daz ir minen gelovben lert‧
Von ſvnden ovch di levt bechert‧
Ir ſvlt in wazzer tovfen ſi‧


### 0142

In gotes namen d͛ ſint drei‧
Vater ſvn‧ vn̄ heiliger geiſt‧
Die dꝛei genantē ein got iſt‧
Ir ſvlt legen ner hant‧
vf die ſiechen ſa zehant‧
Werdent ſi von ev geſvnt‧
Ob ſi gelovbent ind͛ ſtvnt‧
Ob iemen von des nevels traſt‧
Mit boſem geiſt wirt behaft‧
Den ſvlt ir ovz dē meſchē ͛ben‧
vn̄ lat in̂ niht bei im beliben‧
Wer giſt oder alter izzet‧
Nater oder nater beizzet‧
Dem helft mit dem gewalt ſa‧
Den ich ev gegeben han‧
von der avfart vnſers h͛ren‧
IEſus hiez da zehant‧
Gen̂ vf den bert der iſt genant‧
Olivet daz ſi dar chæ̂men‧
Den ſegen da von im nemen‧
Wand er ſi da ſegen wolt‧
Da er ze himel varen wolt‧
Alle die da an ieſum chriſt‧
Gelo vbten in der ſelben vriſt‧
Chomen zv der ſelben ſtat‧
Da hin ſi ihē chomen bat‧
Die ivnger chomen alle gemaī
Vn̄ Maꝛia dev magt rain‧
Vn̄ ovch vil gelovbig͛ vrowen‧
Dar chom ihē avfart ſchowē‧
Dar chom̄ beide wip vn̄ man‧
vn̄ ſahen ihē avfart an‧
Ieſus chom ovch dar zehant‧
Die alle bei einander vant‧
Er troſt ſi mit ſvzer lere‧
Daz ſi niht gewunnen ſwere‧
Vmbe ſin vart ze himelrich‧
Daz ſi wol gehabten ſich‧
Er ſprach ir ſvlt nv von mir varē‧
Doch ſo wil ich bewaren‧
Mit ein̂ander an miner ſtat‧
zv troſt lere geb vn̄ rat‧
Daz iſt der heilig geiſt den ich‧
Ev ſenten wil von himelrich‧
Darvmbe ſvlt ir alle ſin̂‧
Bei ein ander vn̄ ſvlt ſin‧
Warten vnz daz ſi her wider‧
In von himel ſent her nider‧
Dar vmbe ſprach er als ich var‧
So belibt bei ein ander gar‧
an der ſtat da ſvlt ir beiten‧
Von einander niht geſchaidē‧
Vnz an die zeit daz ich ev ſente‧
Von des himelriches ende‧
Den heiligē geiſt an min ſtat‧
Der ev ler geb vn̄ rat‧
An dem gelovben veſten mvͦt‧
Geb er ev vn̄ ſtetē mvͦt‧
daz ihe in mvͦt͛ troſt do er ze himel fvͦr‧
Maꝛia ſprach min h͛re min ſvn‧
Waz ſol din armer mvv͛t tvͦn‧
Nv wilt dv h͛re von mir varē‧
Owe wer ſol mich bewaren‧
Dv verſt vf ze himelrich‧


### 0143

Liebez chint wem læſt dv mich‧
Ihē ſprach o mvͦter rain‧
Ich laze dich vrowe niht alein‧
Ich han bevolhen dich iohāne‧
Daz er dir an miner ſtat‧
Helfe troſt vn̄ gebe rat‧
Ovch bit ich alle die ivng͛ min‧
Daz ſi wellen phlegen dein̂‧
Mit dienſt rat vn̄ rehter lere‧
Vn̄ dir benemen alle din ſwere‧
Ovch bit ich diſe lieben vrowē‧
Daz ſi dir mit rehten truen‧
Sin dienſtes vn̄ helfe bî‧
Des bit ich alle gemaine ſî‧
Maꝛia ſprach min troſt îſt chlain‧
So dv verſt von mir alein‧
Ieſus ſprach dv mvter min‧
Ich laz dich niht aleine ſin‧
Einen troſter ich dir ſende‧
Von himelrich inditz ellende‧
Daz ſol ſin der heilig geiſt‧
Der dich troſt lert vn̄ weiſt‧
Maꝛia ſprach nv wāne ſol ich‧
Lieber herre ſehen dich‧
Ieſus ſprach daz ſol geſchehen‧
Daz dv mich ſolt aber ſehen‧
Als von dir din ſel geſcheiden‧
Sol mit dem tede des ſolt dv beiten‧
zv dir chvm ich danne her wider
Von himelrich vrow her inder‧
Maꝛia ſprach min kint vil liebe‧
Waz ſol geſchehen minē leibe‧
Als min coꝛpus liget tot‧
Daz iſt miner ſoꝛge not‧
Daz er zetail den ivden ivde‧
Vn̄ ſi in handeln gar vn͛de‧
Iħc ſprach dv mvter min̂‧
Vn̄ rainev magt dev ſoꝛge la ſin̂‧
Wand nimm͛ minē hovs geſchiht‧
Von dinem leibe laides niht‧
an demein tede chvm ich h͛͛ wider‧
Von dem himelrich her nider‧
Mit leib vn̄ ſel fvͦr ich dich‧
Mit mir in daz himelrich‧
Do ſolt dv mine vrevde ſchowē‧
Vn̄ ſolt dich imm͛ mit vrêuwen‧
daz ihē ze himel fvͦr‧
Da die rede ein ende nâm‧
Ihē chriſt vf hvͦb ſin hende‧
Vn̄ ſegent alle die da waren‧
Vn̄ ovf ze himel begvnde varen‧
Sin mvͦter er ſegent minnechlich‧
Vn̄ fvͦr vf ze himelrich‧
alle die levte die da waren‧
Sahen in ze himel varen‧
Da er vf ze himel gienc‧
Ein weizzev wolchen ſ enphiēt‧
Vn̄ alle die da waren da ſahen‧
Engel zwene bei i ſtan‧
Si ſprachen ſælic man vn̄ vrowē‧
Waz welt ir vf ze himel ſchowē‧
Ieſus den ir habt geſehen‧
Zehimel varē daz ſol geſchehē‧
Daz er ſol her wid͛ chomen‧


### 0144

Ev ze lieb vn̄ ovch ze frvmen‧
Daz ieſus chriſt was vf gevazē‧
Do giengen alle die da warē‧
In die ſtat ze irlm‧
Mit der Marien heîm‧
In einein hovs ſi alle beliben‧
Zehē tag an irem gebet ſi v͛tribē‧
Daz was dev rain̂e magt Maꝛie‧
Die and͛n Maꝛien alle drei᷍e‧
Vn̄ die ivnger alle gemain̂‧
Manne vil vn̄ vrowen rain‧
Die waren alle an ir gebet‧
als ieſus ſi gehaizen hêt‧
von der zv chvnft des heiligē geiſt͛
An dē zehētē tag ein dôn geſchach
Sam ein grozer don͛ ſlac
Des alle die levte wund͛ nam‧
Der heilig geiſt von himel cham‧
In daz ſelbe hovs er fvͦr‧
Brinnēt ſam ein liehtez ſiwer‧
Ovf ir aller hovbt zaigt er ſich‧
fwrein zvngen gar gelich‧
vf dē geſtvnt die da zeſamen‧
Chomen waren īgotes namē‧
Der heilig geiſt der fvͦr in ſi‧
vn̄ macht ſi von ſoꝛgen vrei‧
Troſt vn̄ lere gab er in̂‧
An dem gelovben ſtarchen ſin‧
Daz ſi den heiligē geiſt enphiēgē‧
Ovz dem ſelben hovs ſi giengē‧
Mit allen zvngen ſi begvnden‧
Sprechen vn̄ wol chvnden‧
Vernemen alle die ſprach der levte‧
Die inder werlt lebent hevte‧
Der heilig geiſt daz zeichen tet‧
Daz ſi chvnden alle die rede‧
Sprechen vn̄ reden wol‧
Dev inder werlt weſen ſol‧
Wunder groz da von erſchal‧
Vnder den levten vber al‧
Wand von vromdē landen waren‧
Dar chomen levt vn̄ v͛re gevaren‧
Vn̄ wol ein heilige da erchante‧
Vn̄ horte die ſprach von den landen‧
ſdaz die ivnger vz giengē pdigen‧
IEſus ivnger ovz do giengen‧
vn̄ ze predigen ane viengen‧
Chriſten gelovben vber al‧
Da von zehant ein grozer ſchal‧
vn̄ haz er hvb ſich von den ivden‧
Die den ivngern da verbvten‧
Daz ſi chriſtes namen niht lerten‧
Vn̄ ir gelovben niht vercherten‧
Ovz der ſtat ſi alle triben‧
Vn̄ woltē niht daz ſi da beliben‧
Do ſi von danne wolten varen‧
alle die ieſus ivnger waren‧
zv der magt Maꝛien giengen‧
Den ſegen ſi von ir enphiengē‧
Si ſprachen mvter vn̄ magt‧
Vnſer not ſi dir gechlagt‧
Wir mvzen vrowe von hinnē varen‧
Got din chint mvz vns bewaren‧
Wir ſvlen nv von dir ſchaiden‧


### 0145

Bit dinen ſvn daz er beleiten‧
vns welle vrow in elliv lant‧
Da er vns hat hin geſant‧
Daz wir ſinen gelovben leren‧
Von ſvnden ovch die levt becheren‧
Do ſprach Maria ieſus mvter‧
Owe min vil lieber brvͦder
Mein lait daz hebt ſich aber ſān‧
Des ich nv was woꝛden an‧
Doch waz mir armer ſchvl geſchehē‧
So wil ich daz vil gerner ſehen‧
Daz dev werlt nv werd bechær̂t‧
Vn̄ mines ſvns gelovb gemêrt‧
Vn̄ daz min liebez chint erchant‧
Werd von evin ellev lant‧
Dar vmb ſvlt ir mit vride varen‧
Der heilig geiſt ſol evch bewaren‧
Ovch geben ſol ev daz chint min̂‧
Ieſus die genade ſin‧
Ich bit evch ovch vil lieben h͛ren‧
Daz ir welt her wider cheren‧
Als ich ſol von hinnen varen‧
Daz ir mvgt danne mich bewarē‧
An minem tode minen lip‧
Daz mich weder man noch wip‧
An greifen vnzvhtichlich‧
Noch bervr vnchevſchlich‧
Daz ir alle danne hie ſeît‧
An mines lebens ivngg͛ zit‧
Vn̄ mir danne gebt evren ſegen‧
Vn̄ min bwilt welt ovch phlegē‧
Die ivnger ſprachen g͛ne wîr‧
Her wider chomen vrowe zv dir‧
Ob vns helfen wil din ſvn‧
Daz wir mvgen daz getvͦn‧
Den ſegen da von in enphiengen‧
vn̄ von ir wamvnt alle giengen‧
Da die ivnger alle von danne‧
Wolten varen zv ſand iohāne‧
Liezen bei der magt rain‧
Daz ſi niht da belib alein‧
Ovch magdalena da ein weil‧
Beleib vn̄ anderr vrowen vil‧
Vn̄ der magde ſweſt͛ zwa‧
Sand iacob beleib ovch da‧
Wand im zebrrchen was ein bain‧
Daz er niht wol mohte gên‧
Von den ivden daz geſchah‧
Die im gaben mangen ſlac‧
Vn̄ ſtieʒen in vf einen ſtein‧
Daz im zebrochen wart ſin bain‧
Da von er moht niht wol gên‧
Vn̄ beliben mvͤſt ze irlm‧
von ſande Marien lebē nach ies tôde‧
Sand epyphai͛͛ daz ſagt‧
Daz Maꝛia dev rain magt‧
Dar nach da ze himelrich‧
het ir ſvn erhaben ſich‧
Srete grozer heilikeit phlac‧
Mit rainem leben mangen tac‧
Allen iren vleiz ſi dar vf cherte‧
Daz der gelovb ſich ir merte‧
Daz ires ſvnes nam erchant‧
Wurde ovch vber ellev lant‧


### 0146

Ir leben was ſo tvgentlich‧
Daz manie menſch becherte ſich‧
Gerne zv der chriſten hait‧
Von ir grozen heilikeit‧
Wan ſwer geſach ir teinez leben‧
Der begvnde dar nach ſtreben‧
Daz er chæ̂m an die gemain̂‧
Des gelovben andem devrain‧
Maꝛia ieſus mvͦt͛ were‧
Vn̄ er lepte nach ir lere‧
Ir lere was ſvz ir leben gvͦt‧
Maniĉ menſch ſteten mvͦt‧
ze got alein̂ von ir gewan‧
Vn̄ tenſi vngelovben an‧
Der zv der magt Maꝛien châm‧
Als er ir ſvze lere vernâm‧
So groze genade von ir geman‧
Ob er ſich niht ſchier becherte‧
Doch chriſten gelovben ſo vil erte‧
Daz er den mit allen ſinnen‧
Begvnde loben vn̄ min̂nen‧
Sand Maꝛia in lin Svmons hovſ belaip‧
Symon was ein man geheiʒē‧
Der het ih daz gehaizen‧
Daz er ieſus ivnger were‧
Vn̄ wolt volgen ſiner lere‧
Wir leſen von dem ſelbē manne‧
Daz er gelihen het ſand iohanne‧
Ein hovs do dev magt inne here‧
Maꝛia gotes mvͦter were‧
Indem hovs Maꝛia belaip‧
Vn̄ alle ir tag dar in̂ne v͛traip‧
Mit allem vleize dient ſi got‧
Vn̄ lebt gar nach ſinem gebot‧
An grozer andaht was ſi ſtete‧
Naht vn̄ tac an ir gebete‧
Ovch ſo vaſt ſi alle tage‧
Daz iſt war daz ich ev ſage‧
Daz Maꝛia dev magt rain̂‧
Aẑ anderr ſpeiŝ da enchain̂‧
Danne daz himel brot‧
Daz von himel ſante got‧
Ein engel zv ir chomen phlac‧
alle zeit vmbe den mitten tac‧
Der ir gab daz himel brot‧
Des lebt ſi vnz an iren tot‧
Selten gienc ſi vz ir hov̂s‧
Doch ſo gienc ſi etteſwann ovz‧
Als ſi zv dem tempel wolte‧
Gên ſam ſi von rehte ſolte‧
Als ſi dvrch die ſtraze gienc‧
Ir hovpt ein lvtzel inder hienc‧
vmbe ſehen ſi nimm͛ phlac‧
Chevſchlich ſi fvr ſi ſach‧
Wenne ſi ieman grvzen wolte‧
Dem ſi billeich danchen wolte‧
Dem naig ſi rehte tvgentlich‧
vn̄ dancht ovch im vn̄ gienc fvr ſich‧
Als ſi zv dem tempel cham‧
Vn̄ gotes dienſt da ver nam‧
Daz man da ſanch vn̄ lâs‧
Daz ſloz ſi in ires h͛zen vâz‧
An einem oꝛte der chirchen ſaẑ‧
Rehter andaht ſi vergâz‧


### 0147

Die levt ſelten anſach‧
Vn̄ cheiner rede ſi da phlac‧
Vngern ir ſweigen ſi zebrach‧
Die weil man gotes dienſte phlac‧
Als gotes dienſt nan ein ende‧
zv got Maꝛia racht ir hende‧
vn̄ bevalh ſich got vn̄ gie dāne ovz‧
Wider heim̂ zv irem hov̂s‧
vō ſande Marienoꝛdē‧
Ordelich Maꝛia begv̄d͛‧
Lebentals ſi wol chvnde‧
Nach einer tegeln da von vns‧
Schreibt ſande epyphani‧
Der ſelben regeln was alſo‧
Ander Maꝛien lebten dvͦ‧
Als der mittnaht ergienc‧
Maria metten anevienc‧
Vn̄ begvnde den ſalter leſen‧
Als dev tagʒ eit ſolde weſen‧
Dar nach anders niht enphlac‧
Wan daz ſi an ir andaht lac‧
Vn̄ gedahte nach ir chindes tot‧
Vn̄ an ſin groze marter not‧
Die er an ſinem leibe lait‧
ze loſen alle die chriſtenhait̂‧
Die er gevangen vn̄ gebvndē‧
Geſlagen wart ze mangē ſtvnden‧
Vn̄ geſvͤret als ein diep‧
Ir ſvzer ſvn ir chint vil liep‧
Daz er dvrch die naht ſo lange
An ſinen hals vn̄ an ſin wange
Oft vn̄ dike wart geſlagen‧
Daz phlac Maꝛia mit iam͛͛ chlagē‧
Daz ovz ſinem kinne ſin̂ bart‧
Gerovft vn̄ gezart wart‧
Daz er wart ovch angeſpeit̂‧
Sam ein tot mit ſpot v͛pheit‧
Die ivden ſin ovgen im v͛vnden‧
vn̄ ſlvgen in ze mangen ſtvnden‧
Vn̄ ſprachen maiſt͛ daʒ er rat‧
Wer dich nv geſlagen hat‧
Si vragten in von ſiner lêr‧
Ob er der ivden chvnic wêr‧
vn̄ ſlvgen in an ſinen hals‧
Vn̄ iahen daz ſin lêr w͛͛ valſch‧
Maꝛia grozev lait enphienc‧
Als ir daz ze h͛zen gienc‧
Do der tac was vf gegangē‧
Iin gebvnde vn̄ gevangen‧
Die ivden von pylato zvgen‧
Dv mange lvge vf in lvgen‧
Daz er ein rehter valſcher wê‧
Die levte vercherte mit ſiner lere‧
Vn̄ baten daz er in hahen‧
Hiez vn̄ anem chrevz ſlahen‧
Pylacus ihin inden ſtvnden‧
zv herrde ſant gebvnden‧
al da der vngetruw hered‧
Jhū groze ſmacheit erbôt‧
Si hvben vf in einen ſpot‧
Si legten im an einē alten reck‧
Von phelle daz tatē ſi im zeſchāde‧
Do pylato wider ſanden‧
Pylatuis in da lazen wolde‧
Vn̄ ſprach er wer an alle ſchande‧


### 0148

Daz wider redten vn̄ v͛bvten‧
Im die vngetriwen ivden‧
Maꝛien herz daz machte‧
Als ſi reht an daz gedahte‧
Dar nach lait ſi iamer grôz‧
Wand ihē nackt vn̄ bloz‧
Wart da an ein ſevl gebvnden‧
So hart daz die hende begvndē‧
Geſwelle vn̄ die vig͛ ſchrindē‧
Blvͦt ovch ovz den nageln dꝛingē‧
Daz phlag Maꝛia mit ia͛͛͛͛ chlagē‧
Wand er mit gaiſeln wart geſlagē‧
So hart daz ſines leibes hovt‧
zebrochen wart daz ſvze blvͦt‧
Allen ſinen leib begôz‧
Vn̄ an dem rvk zetal vlôz‧
Er wart mit geiſeln vn̄ mit riemē‧
Geſlagē daz die blvtig ſtriemen‧
allen ſinen leip beviengen‧
Von ſinē vleiſch ſtvke hiengē‧
Do wart er voꝛ der ſevl genomē‧
Pylac͛ chnehte zv im chom̄‧
Jn chleiten mit einē phelle tôt‧
Jhū zeſmaheit vn̄ ovch ze ſpôt‧
Von doꝛnen einē chranz gebvndē‧
Ovf ſatztē im da mit v͛ vwnten‧
alle ſines hovbtes ſwarten‧
An ſin wange in ſlvgen harte‧
Einē toreinſtab im in ſin hant‧
Gaben‧ zvckten den zehant‧
An ſin hovbt da mit in̂ ſlvͦgen‧
In irem ſpot ſi in̂ vmbezvgen‧
Ovf ir chine da naigten ſich‧
Vn̄ ſprachen chvnic wir grvzē dich‧
Si begvnden vf in ſpeien‧
Daz macht groze riwe Marien‧
Als ſi reht gedaht dar an‧
Sæarchen iamer ſi gewan‧
zv dem geriht er gefvrt wart‧
Da die ivden ſin gewart‧
heten‧ vn̄ riefen alle‧
Ovf ihin mit einē grozen ſchalle‧
Si hiezē in an ein chrevz hahen‧
vn̄ ovch dar an mit nageln ſlahē‧
Pvlat vortailt im do ſin leben‧
Vn̄ hiez in an ein chrevz heben‧
Ein̂ chrevz lanc vn̄ groz da namē‧
Vn̄ ieſn daz ze tragen gaben‧
Daz er zv ſinem tode trvͤge‧
Selbe daz chrevz gar vngeſvge‧
So ſwer was des chrevzes aſt‧
Daz im an dem wege gebraſt‧
Vn̄ vnder dem von mvd erlac‧
Maꝛia daz mit iamer ſach‧
Wand ſi was da chomen dar‧
Vn̄ nam des ſelben mit riwen war‧
Die ivden twungen einen man‧
Der mit namen hiez ſymon‧
Der half ieſn daz chrevz tragen‧
Maꝛia begvnde daz aber chlagen‧
zv der marter ſtat da chomen‧
Sin gewant chriſt aber namen‧
Daz er ſtvnt nackent vn̄ blôz‧
Ein̂ ivde do zeſamen gôz‧


### 0149

Ezzich vn̄ gallen die boſen ivden‧
Ihſi daz ze trinken bvten‧
Da aber vf ſin hovbt vrôn‧
Satzten ein dvrnein chr̂on‧
Den ſvzen ihin alſo nackten‧
Ovf daz chrevtz iider ſtracten‧
Beide fvz vn̄ ovch ſin hende‧
zvgen andes chrevzes ende‧
So ſer in̂ ovz ein̂ ander ſtrakten‧
Daz ellev ſinev lider chrachten‧
Vn̄ loſten ſich ſo vaſte ſi in zvgen‧
Dvrch fvͦz vn̄ ovch dvrch hēd ſi ſlvͦgē‧
Nagel mychel vn̄ grôz‧
Daz bedenthalben blvͦt ovz vlôz‧
Gotes ſvn der ſvz ieſus‧
Wart gemartert alſvs‧
Dar an Maꝛia mit grozē ſinen‧
Gedaht ſtet in irem herzen‧
Da ſi wainvnt zv im gienc‧
Da er ſi troſte veterlich‧
Vn̄ bevalh ſi iemerlich‧
Sand iohanne daz er were‧
An ſiner ſtat ir ſvn ir h͛͛re‧
Ieſus ſprach mich dvrſtet ſere‧
Ein ſwamb da an ein ſpêre‧
Stalten‧ galle vn̄ ezzich dar in‧
Gvzzen mit dem ſper ovch im‧
Daz zv ſinem mvnde bvten‧
Vn̄ trenchten in da mit ivden‧
Da ihē des ein teil enphienc‧
Sein hovbt er da zetal gehienc‧
Sein ſel von ſinem leibe gienc‧
Die lebêtig gocheit do enphiēc‧
Alle tage Maꝛien riwe‧
Wart von diſem iamer niwe‧
Wand ſi ze gedenkē ſtete phlac‧
Als ſi an ir andaht lac‧
an die marter die ſi ſach‧
Die an irem chinde geſchah‧
Alle weg der andaht phlac‧
Von mettin zeit̂ vnz anden tac‧
Dar nach Maꝛia preime lâs‧
Als an dem bvͦch geſchꝛibē wâs‧
Als ſi die preimzeit begienc‧
Ein andaht ſi ane vienc‧
Der ſelber andaht was alſo‧
Daz ſi iren geiſt ovf zôh‧
Mit gedanc ze himelrich‧
Da die ſele vreuwent ſich‧
Wie groz der heiligē vrevd iſt‧
Da ſi den ſvzen ieſum chriſt‧
Schowent ind͛ drweltichait‧
Da drei ꝑſôn vn̄ ein gotheit‧
Menſchlich natvr ewichlich‧
Habent genomen gar an ſich‧
Maꝛia gedaht an daz geſanch‧
vn̄ an den ſvzen dones chlanc‧
Daz die heiligē engel ſingent‧
Da die ſele mit in ſpꝛingent‧
Da ieſus rpē fvrt‧
Vn̄ treit von blvmen einē chrat‧
Daz chrenzelin haizt anreola‧
Daz teilt ieſus den heiligē da‧
Dē maidē gibt er hvndert blvͦmē‧


### 0150

Die marter haizt zv in chomē‧
Den gibt er ovch einen chranz‧
Der iſt von hvndert blvm̄ ganz‧
Dē p̃digern gibt er ovch ze lôn‧
Von hvndert blvmē eine chne‧
Den witwen gibt er einē huͦt‧
Von ſchzic blvmen der iſt gvͦt‧
Die nv tragēt elichez leben‧
Den ſol er drinc blvͦmē geben‧
Ovch daht an daz Maꝛia dev ral‧
Daz die heiligē alle gemain̂‧
Ir ſvn zetiſche ſetzte‧
Vn̄ mit ſvzer ſpeiſe letzte‧
Dev geriht ſint manicvalt‧
Dev ſpeis iſt ovch ſo geſtalt‧
Dem ſi chvmt inſinē mvnt‧
Der beleibt imm͛ mer geſvnt‧
Den gehvngert nimmer mêr‧
Nimm͛͛͛͛ im leit noch we‧
Mac geſchehē noch haiz noch chalt‧
Nimmer wirt er ſiech noch alt‧
Im ovch nimm͛ vngemach‧
Noch laſter wider varen mac‧
Ovch ſo macht dev ſelbe ſpiſe‧
Schone vro vn̄ wiſe‧
Der eins der ſelben ſpeis iʒʒet‧
alles ſines vngemachs v͛giʒʒet‧
Daz er ie da voꝛ gewan‧
Niemen reht geſagen chan‧
Dev ſelbe ſpeis wie ſvͤʒ ſi iſt‧
Wie den heiligen geit da chriſt‧
Chlaret vn̄ wein da ſchenket‧
Ieſus vn̄ die heiligen trenket‧
Der ſelbe chlaret iſt alſo‧
Daz er nimm͛ wirt vnvrô‧
Der ſin getrinchet einē trvnc‧
Der iſt imm͛ ſtarc vn̄ ivnc‧
Der iſt immer ſchon vn̄ minnechliĉ‧
Der ſvnne vn̄ dem mane gelich‧
So groze vrevde macht daz trinkē‧
Daz nimm͛ herz mac gedenken‧
Noch zvngē ſagen noch pfaffē ſcheibē‧
Dev vrevd ſol ewichlich beliben‧
Die ſelbe vrevd iegelich‧
Ermwet vn̄ ermert ovch ſich‧
Als von der andaht iren gedanc‧
Maꝛia liez zwo tagezeit ſanc‧
Die terze vn̄ ſerte geheizen ſint‧
Als man indem ſalter vint‧
Dar nach wurken ſi begvnde‧
Die arbeit die ſi wol chvnde‧
Allev dev werk dev vrewlich‧
Waren vn̄ ovch zimelich‧
Vleizic ſi ires werkes phlac‧
Von ſert‧ vnz anden mittē tac‧
Ovch die heilig ſchrift da las‧
als ſi von werche mvzic was‧
Solt ſi zv dem tempel gên‧
Vnder weil mvſt daz geſchehen‧
An dem mittē tage none‧
Sprach Maꝛia dev magt vrône‧
Dar nach bei dem engel got‧
Sand ir daz himeliſche brôt‧
Mit grozen vrevden nam ſi dâz‧


### 0151

Vn̄ mit ſvzer andahtaz‧
So dev rain̂ danne gezzen hêt‧
So dancht ſi got mit ir gebet‧
Daz er ſi von himelrich‧
Wolte ſpeiſen tegelich‧
Als Maꝛia dev magt gâz‧
Nider an ir werch ſi ſaẑ‧
Daz ſi mit ir werch gewan‧
Daz tailt ſi den armen ſan‧
Den ſiechen half ſi ovch da mit‧
Daz was Maꝛien ſteter ſit̂‧
Des man bedoꝛft zv der chirchen‧
Des phlag dev rain magt ze wurkē‧
Stolen tweheln alt͛vͦch‧
Daz macht ſi wol ſchon genvͦc‧
Als danne begvnde ſich der tac‧
Neigen‧ Maꝛia veſper ſprach‧
Dar nach ein chleine weile was‧
Daz ſi ovch ‧ꝛplete lâs‧
Als Maria mit andaht grôz‧
Die ſiben tagʒeit beſloʒ‧
Dar nach bat dev magt rain‧
Vmb alle die chriſtenhait gemaîn‧
Ovch ſo bat ſi vmb die toten‧
Der ſele noch ſint in den nôten‧
Maꝛien gewant was ſchôn vn̄ rain‧
Niht gar doch nach der levte gemaī‧
Ein rock von vngever͛͛͛͛ wolle‧
Trvͦc dev magt vngewollen‧
Dar vnder ſi ein̂ heide trvͦc‧
Daz was rain vn̄ weiz genvͦc‧
Einē mantel trvͦc ſi nah dē ſiten‧
Niht was der an den hals geſmtē‧
An dem rvke ze tal hienc‧
Vn̄ voꝛ bꝛvſt ze ſamen gienc‧
Maꝛia trvͦc nie bôſ gewant‧
Wand ir wart nie ſvnde bechāt‧
Dev rain magt nie ſvnde erchāt‧
Daz ſi ſich mit boſem gewant‧
Cheſtigen oder cholen ſolde‧
Si was vrei voꝛ aller ſchvlde‧
Schoͤn vn̄ weiz was ir gebende‧
Was an alle miſſewende‧
Einen leinē re᷍is weiz vn̄ lanc‧
Von chlainem garen ſchoͤn vn̄ blāc‧
Gebvͦde was Maria da mit‧
Nach der chevſchin vrowen ſît‧
Ovf die reiſen hêt ſi geleit̂‧
Einen ſloyr der was brait̂‧
Den het ſi ovch ein teil gewuntē‧
vn̄ den hals doch vnv͛bvnten‧
Beide mvnt vn̄ naſe trvͦc‧
Voꝛn ʒe tal hienc daz tvͦc‧
Ir anclvtze ſi nimm͛ verbant‧
Noch fvr daz hiern der ſloẏr hiêt‧
Ein lvtzel fvr die ovgen gienc‧
Ovch phlac Maꝛia dev magt ſvze‧
Schôn ʒe legen an ir ſvze‧
alſ ſi inder wolt gên‧
Daz niemen bloz ir fvze ſehe‧
Ir bette was an alle hohfart‧
Doch mit rainkeit wol bewart‧
Dem ſelben bette was alſo‧
In einē ſpanbette was ein ſtr̂o‧


### 0152

Dar vf ein kvlterlin geleit‧
Leylachen weiz dar vf gebrait‧
Ein chvſſe ze dem hovbt lac‧
Dar vf dev magt ze rven phlac‧
Ir ſweige hielt Maꝛia ſtet‧
Als ſi mvʒ vn̄ weile hêt‧
Si redten lvtzel vn̄ ſelten‧
Si chvnd niht flvͦchē noch ſcheltē‧
Da ſi daz hoꝛt da von vloch‧
vn̄ ſich von boſer rede zoch‧
Nimmer ſi ze ſweren phlac‧
Mit eiden nimm͛ ſtroꝛgeſprach‧
Ellev dev woꝛt vn̄ ellev dev rede‧
Dev Maria dev magt tet‧
alle zeit zv got cherte‧
Daz ſi ovch da mit ermerte‧
Den gelovben der chriſtenhait‧
Der warē minne rainikeit‧
Hinder red niht enphlac‧
Nimmer niht dev ſvze geſprach‧
Da iemen von betrvͤbt were‧
Alſo hvͦt ſi ir woꝛte‧
Daz ſi alle zeit daz beſte‧
Von den levten daz ſi weſte‧
Als ieman lait vn̄ vngemach‧
Oder ein trvͦbſal doch geſchah‧
Den half ſi mit triwen chlagē‧
Sein leit begvnde ſi mit tragē‧
Vn̄ troſt in ovch mit ſvzer rede‧
Swie ſi moht im helfe tete‧
Ditz iſt dev regel nah d͛ Marei
Dev rain magt gotes ameẏ‧
Nach ires ſvns ovfart phlac‧
Mit rainem lebē mangen tac‧
daz ſande pavl ze ſande Maꝛien chō‧
Paulus inden ſelben ſtvnden‧
wart bechert von ſinē ſvnden‧
Da chom er zv irlm‧
Barnabas der chôm mit im‧
Vn̄ Marien dev magt ſach‧
Vn̄ vrevte ſich daz er den tac‧
het gelebt daz er geſchôwen‧
Moht den ſpiegel aller vrowen
Dev ihin gotes ſvn gewan‧
Magt weſent ane man‧
Ovch Maꝛia wart des vrô‧
Daz ires ſvnes gelovb alſo
het an paulo zv genomen‧
Der aller chriſtenhait ze from̄‧
het von ſvnten ſich bechêrt‧
Vn̄ den chriſtes gelovben gemêrt‧
In der werlt ſolte werden‧
Vn̄ got gelobt ovf der erden‧
Si gab im troſt vn̄ lere gvͦt‧
An dem gelovben ſtarchen mvt‧
Daz er an dem gelovben ſtete‧
Wer‧ an got iht zwwel hete‧
daz maꝛa magdalen vz irlin fvͦr
Dar nach maꝛia magdalene‧
Marcha vn̄ ihē ivnger zwene‧
frvnto vn̄ marimin genant‧
Wolten varen in vromder lant‧
Chriſten gelovben ovch meren‧
Wolten vn̄ die werlt bechêren‧


### 0153

zv der magt Maꝛien giengē‧
Vrlovb ſi von ir enphiengen
Vn̄ von ir den ſegen namen‧
Vn̄ fvren ovz in gotes namen‧
Si gaben aller der wêlt lere‧
Daz iħc chriſt gotes ſvn wêr‧
Der vmb al der werlde not‧
An dem chrevz lait den tot‧
vō ſande dyoniſien‧
Dyoniſius genant‧
was ein̂ man vn̄ vnbechant‧
Was im noch dev chriſtenhait̂‧
Doch alle ſvnte was im lait̂‧
zv irlm der ſtat‧
Chom vn̄ ſande iohanſen bat‧
Ob daz immer moht geſchehen‧
Er wolt gern Maꝛien ſehen‧
Dev mvͦter vn̄ dev magt rein̂‧
Dev got trvͦch an mānes gemaîn‧
Daz enmoht da niht geſchehen‧
Daz ſi mohte da geſehen‧
Wand in der zeit Maꝛia phlac‧
Grozer andaht naht vn̄ tac‧
Dar vmb geſtat iohan des niht‧
Daz iemen chæ̂m an ir geſiht‧
Der ſi irret an ir gebet‧
Vn̄ an ir andaht die ſi tet‧
Daz gadem da ſi inne ſâz‧
Verſpert mit einē ſloze wâs‧
Doch gienc zv dem gadem in‧
Ein vil chleinez venſterlin‧
Ein tvͦch voꝛ dem venſter hienc‧
Der man zv dem venſt͛ gienc‧
Do hoꝛt er daz die engel ſvngen‧
Von himel ſvze ſtimme chlvngē‧
zv dem venſt͛ lvgt erin̂‧
vn̄ ſah daz grozer liehtes ſchin̂‧
Sam dev ſvnne da inne were‧
Noch danne was des liehtes miere‧
Ovch ſah er daz die engel ſich‧
alle erbvten demvtichlich‧
ze dienſt Maꝛien vn̄ ein chrône‧
Jr ſatzten vf lieht vn̄ ſchône‧
Ovz dem ſelben gadem gi᷍enc‧
Ein ſvzer ſmac do den enphienc‧
Dvomſius erhvͦb‧
Mit grozer ſtimme einē rvͦf‧
Vn̄ ſprach nv waiz ich wol daz iſt‧
Gotes ſvn von himel chriſt‧
Der von Maꝛien iſt geboꝛn‧
Got der hat ſi ſelb erchôꝛn‧
ze einer mvter vn̄ ir getan‧
hat groz genad die ich han‧
Mit minen ovgen nv geſehen‧
An dem gelovben wil ich beſtên‧
daz der levt vil chom̄‧ zv Maꝛiên‧
Ze irlm ſanden‧
Ieſus ivnger vz allē landē‧
Levt die waren von in bechert‧
Vn̄ heten den gelovben gelêrt‧
Daz ſi zv der magde chæ̂men‧
Maꝛien vn̄ von ir nemen‧
Ires gelovben ſteticheit‧
Vn̄ beliben bei der chriſtenhait̂‧
Stevr die ſelben levte brahten‧


### 0154

Der armen chriſtē not bedahtē‧
Die bei Marien waren beliben‧
Ir leben da bei ir vertriben‧
Maꝛia dev ſvz vn̄ ovch dev raine‧
Enphienc ſi gvtlich al gemain̂‧
Vn̄ gab in troſt vn̄ lere gvͦt‧
zv dem gelovben ſteten mvt‧
Vn̄ vrevt ſich der lieben mere‧
Daz ieſus ires chindes lêre‧
vn̄ ſin gelovb was erchant‧
Woꝛden vber ellev lant‧
daz ſande iohs vdigen ſvͦr‧
DO ſant iohan des īne wart‧
Daz daz heilig goteſ woꝛt‧
Vn̄ chriſten gelovb het zv genom̄‧
Vn̄ weiten indev lant was chom̄‧
zv der magt Marien gienc‧
Vn̄ die rede er ane vienc‧
Er ſprach Maꝛia waʒ dvncht dich gvͦt‧
Ovf daz dinc ſtet alle min̂ mvͦt‧
Daz ich gerne fvͤr ovch ovz‧
Dines chindes gelovben iht‧
Wolt ich inder werlt leron‧
Die levte von den ſvnden cheren‧
Maꝛia ſprach zv ſant iohāne‧
Wem læſt dv lieber h͛re mich dāne‧
wilt dv lazen mich aleine‧
Iohs ſprach o vrowe raine‧
Sand iacob den vil heiligē man‧
Deinen neven gebeten han‧
Daz er dir an miner ſtat‧
Diene troͤſt‧ vn̄ gebe rat‧
Maria ſprach dev chriſtenhait‧
So lieb iſt‧ mir alle arbait̂‧
Ich dvrch die werlt wil leiden‧
Des laz ich dich ʒe diſen zeiten‧
vrevnt iohānes von mir varen‧
Der heilig geiſt mvz dich bewarē‧
Daz von diner pdige erchant‧
Werd min ſvn in vromdev lant‧
Ovch bit ich dich vil lieber h͛re‧
Daz dv chomſt h͛ wider ſchiere‧
Daz dv ſeiſt an minem ende‧
Als ich ſol von dem ellende‧
Von mines leibes tode geſchaiden‧
Vn̄ min bwild wil bereiten‧
Den ſegen von der magt enphienc‧
Iohan vn̄ von ir wainvnt gienc‧
fvͦr in daz lant daz alẏa‧
Iſt genant vn̄ pdiget da‧
In den ſelben landen bechêrte‧
Siben ſtete die levte lerte‧
Gelovben alle an ihin chriſt‧
Der von d͛ magd geboꝛn iſt‧
daz ſāde iacob Marien phleger wâs‧
Maria beleib do mangē tac‧
ze irlm vn̄ ir da phlac‧
Sande iacob ir ſweſter ſvn‧
Von dem herren chvnt ich tvͦn‧
Daz er ieſus was gelich‧
An ſinem anclutze minnechlich‧
Von allenthalben levte chamen‧
Da marien von ir namen‧
Hilf rat ler vn̄ troſt‧


### 0155

Ovch manic menſch wart erloſt‧
Von ir grozem ſiehtvͦm‧
Als er mohte zv ir chomen‧
Wand ſi groze zaichen tet‧
Die weil ſi was vf erde ſtet‧
Anz ſetzten macht ſi geſvnt‧
Mit einem woꝛt ze ein͛ ſtvnt‧
Die blinden macht ſi wol geſehent‧
Vn̄ die chrvmben rehte gênt‧
Der was tovp vn̄ niht gehôrt‧
Dem half Maꝛia mit einē woꝛt‧
Die ſtvmmen die niht redē chvndē‧
Die macht ſi ſprechent ze allē ſtvͦdē‧
Dem daz vergiht brach ſin lider‧
Dem half Maꝛia dev magt wider‧
Vns ein bvch fvr war daz ſagt‧
Daz Maria dev rain magt‧
Drei toten wider lebent machte‧
Geſvnten leibe brahte‧
Der ſiecher zv Maꝛien chôm‧
Ganze helf er von ir nam‧
Der mit dem tievel was behaft‧
Dem haif Maꝛia mit ir chraſt‧
Die nevel mvſten alle vz varen‧
Die da in den levten waren‧
Als ſi di nevel ovz wolten triben‧
Daz ſi langer toꝛſten beliben‧
So riefen ſi mit grozem ſchalle‧
Ovf die rainen magt alle‧
Maꝛia waz hab wir dir getan‧
Dv wilt vns mnder beliben lan‧
Dv wilt vns vz der w͛lt treiben‧
Wir mvgen voꝛ dir niht beliben‧
O Maꝛia rainev magt‧
Dv haſt vns oft vn̄ dike v͛͛͛agt‧
Ein kint vor boꝛgē voꝛ vns trvge‧
Mit dem chinde vns alle er ſlvͦge‧
Da daz chint geboꝛn wart‧
Do wart zv dir ein groze vart‧
Von dꝛin kvngen die vns͛ chneht‧
Waren die næm dv vnſ mit reht‧
Daz ſelbe chint mit ſiner lere‧
hat vns gemacht groze ſwere‧
Gezogen hat er die werlt an ſich‧
Mit ſinē zeichen wunderlich‧
Er hat vns helle ze ſtoͤꝛt‧
Vnſer ſelen von dāne geſvͤrt‧
Gebvnden hat er da gelazen
Vnſern maiſter der ver wazen‧
Dv wilt vns nv die werlt v͛herē‧
Mit dinen zwelſ trvgneren‧
Vn̄ treibſt vns ovz vnſern vazzē‧
Des mvz wir alle dich hazzen‧
Des tvͦ dich abe ſo welle wir‧
alle g͛ne dienen dir‧
von ſande Ignano‧
IGnacius hiez ein heilig͛ man‧
Den het bechert ſande iohan‧
Der was iohēs ivnger woꝛden‧
Vn̄ lebt reht nach ſinen woꝛten‧
Der hoꝛt von Marien ſagen‧
Die ieſū chriſtū hæ̂t getragen‧
Wie heilig vn̄ wie gvͦt ſi were‧
Ir rat wer ſvz vn̄ ovch ir lere‧
Daz alle die levt die zv ir chæ̂mē‧


### 0156

Groze genade von ir nemē‧
Ignanus bat do des‧
Sinen maiſt͛ iohēs‧
Daz im daz vrlovb wolte‧
Geben daz er varen ſolte‧
Die raine mvͦt͛͛͛͛ ſchowen‧
Die hat den ſegen aller vrowen‧
Daz er mohte von ir ervaren‧
Ob ez allez were war‧
Daz er von ir heilikeit‧
Vn̄ von ir groze demvtikeit‧
het gehoꝛt vn̄ rainikeit‧
Iohes im daz vrlovp do‧
Gern gab vn̄ doch alſo‧
Ob ez Marien wille were‧
Vn̄ niht da von gewunne ſw͛e‧
Dar vmb ſchreib er mit ſin͛ hāt‧
Einen bꝛief vn̄ den zehant‧
Marien ſant ignaciꝰ
Der ſelbe bꝛief der ſprach alſus‧
von d͛ boteſchaft dev ignaciꝰ ſand Mariē ēbôt‧
Die rainē gotes trngnere‧
d͛ chriſtenhait beginnere‧
Der ſvzen mvter vn̄ magt‧
Von der yſaias ſagt‧
Enbevt der arm ignacus‧
Sein gebet vn̄ ſprichet ſv̂s‧
Maꝛia vrowe tvgentlich‧
Erweltev blvͦm von himelrich‧
Ich vn̄ ander min genozen‧
Hoꝛen oft vn̄ dike groze‧
Wunder vn̄ zaichen ſagen‧
Von dinem ſvn den dv getragen‧
haſt magt indinem leib rain‧
muͦter an mannes gemain̂‧
Daz vnſer herze bechvmbert ſint‧
von den dingen dev din̂ kint‧
Vn̄ dv ſeibe haſt begangen‧
Da von vns wund͛ hat bevangen‧
Ovch ſo hat man vrowe mir‧
Solich dinc geſagt von dir‧
Si dvnchent mich ſo tovgenlich
Vn̄ in got ſo heimelich‧
Daz ich gerne zv dir chæ̂me
Von deinē heligē mvnde v͛næ̂me‧
Daz da warhait an were‧
Moht daz geſchehen ane ſwere‧
Levt gewe ich bei mir han‧
Rainev wip vn̄ gvͦte man‧
Die dich alle gerne ſehen‧
Mac daz an din ſwer geſchehen‧
Daz ſi von dinen ſvzen woꝛten‧
Gebezzert vn̄ getroſtet wurden‧
Daz ſi ovch nemen ſteticheit‧
Von dir an ir chriſtenhait̂‧
Wand alein chvnt dir ſint‧
Allev dev tovgen dev din kint‧
Mit dir vn̄ got hat gemaine‧
Dev warheit weiſt dv vrowe alein̂e‧
Dar vmb wolt wir zv dir varen‧
Die warheit von dir ervaren‧
Sand iacob ovch da bei dir iſt‧
Der demem ſvn ieſn chriſt‧
Iſt gelich ſam er ſin bꝛvͦder‧


### 0157

Sei von vater vn̄ von mvͦt͛‧
Wir wolten ovch den gne ſehen‧
Moh daz mit diner gvnſt geſchehē‧
Mac daz mit dinē willen ſin‧
Des ſent vnſ vrow ein bꝛivelin‧
daz Maꝛia nen bꝛieſ ſant Ignaeio‧
Do Maria den bꝛief gelâs‧
vn̄ vnam waz an dem was‧
Wider einen bꝛief zehant‧
Sant‧ den ſchraib ſi ſelb mit ir hāt‧
An dem bꝛief ſtvnt diſe rede‧
Den Maꝛia geſchriben hêt‧
Dev arm gotes dienerine‧
Maꝛia ieſvs ivngerinne‧
Heil enbevt ignano‧
Mit ir grvͦz vn̄ ſpricht alſo‧
Allez daz dv von iohanne‧
Haſt gehoꝛt dem rainē manne‧
Von mir vn̄ minem ſvne ſagē‧
Den ich mvter han getragen‧
Daz ſolt dv fvr ein warhait han‧
Vn̄ ſolt gelovben reht dar an‧
Want waz iohan geſagt hat dir‧
Von minem ſvn vn̄ ouch vō mir̂‧
Daz iſt war vn̄ vngelogen‧
Dv wirſt dv nimm͛ an betrogen‧
Dv ſolt halten ſine lere‧
Vn̄ volgen mit dem gelovben der‧
Wand er waiz wol an gelogen‧
Meines chindes tovgen‧
Er waiz wol alle dev heimlichait̂‧
Vn̄ alle die beſcheidenhait‧
Daz gotes ſvn min kint iſt woꝛdē‧
Alein von des engels woꝛten‧
Wie ich ſin ovch ſi geneſen‧
Wand er da niht iſt geweſen‧
Daz hat geran im allez chvnt‧
Beid min zvng vn̄ ovch min mvͦt‧
Ovch ſo hat er ſelb geſehen‧
Dev zaichen dev da ſint geſchehē‧
Von minē kind dev offenbar‧
In der werlt gemaine waren‧
Da was er allez vn̄ ſach‧
Daz minen lieben ſvn geſchâh‧
Da er mit grozer mar͛͛ not‧
An dem chrevz lait den tot‧
Dar vmbe ſolt dv an zwivel ſin̂‧
An mir vn̄ andem kinde min̂‧
Daz dir ſagt iohs min nere‧
Daz gelovbe vn̄ dar nach lebe‧
Doch ſo gan ich wol des dir‧
Daz dv chomſt her zv mir‧
Ob dir daz min̂ neve iohan‧
Er lavben wil vn̄ dir des gan‧
Der heiligeiſt von himelrich‧
Mvze herre geſegen dich‧
Daz ovch din geiſt mvz w͛͛ alſo‧
An dem ewigen got hôh‧
Daz von minem ſvn ihīt‧
Nimm͛ werdeſt geſcheiden dv‧
Got vater ieſus min kint‧
Geſegen alle die bei dir ſint‧
Die wil ich alle gern ſehen‧
Als dvʒit nv mac geſchehen‧


### 0158

Ich vn̄ ovch die and͛n alle‧
Gerne ſich vn̄ ob daz gevalle‧
Wol iohan minem neren‧
wolt er vns daz vrlovb geben‧
von Maꝛien tode‧
Da dev zit nv chom̄ wolt‧
Da ih͛ē ſin mvͦt͛ wolt‧
In daz himelrich enphahē‧
vn̄ ſi niht langer wolte lazen‧
vf erde beliben zv ir ſande‧
Einen engel von ſines var lāde‧
Der braht ir ein palm grvͤn‧
Vn̄ ein gewant weiz vn̄ ſchone‧
Indem paradeys genomen‧
Was dev palm vn̄ ovch wā chom̄‧
Von dem himel daz gewant‧
Gemacht mit des engels hant‧
Der engel zv Maꝛien do‧
Chom vn̄ ſprach dev red ir zvͦ‧
Vrowe Maꝛia ich grvͤze dich‧
Von dinem ſvn vz himelrich‧
Daz dv vrowe ſolt weſen vrô‧
Wand dv haſt gelept alſo‧
Daz alle die da ze himel ſint‧
Got ſelb vn̄ ovch ieſus din kint‧
Mit grozer girde wartent ſint‧
Daz dv chvneginne ſolt ſin‧
d͛ engel vrow‧ d͛͛ heiligen chrôn‧
vn̄ ſolt ſitzen vf dem thrôn‧
Vber aller engel chôr‧
Dar vmbe min botſchaft hoͤr‧
Von dinom ſvn ich dir daz ſag.
Daz dv an dem dꝛitten tage‧
Solt von dirre werlt ſchaiden‧
Niht langer wil dich lazen beitē‧
Ieſn chriſt din lieber ſvn‧
Von dem vrow ich chvnt dir tvͦn‧
Daz er chvmbt danne zv dir her‧
Mit allem engeliſchem hêr‧
vn̄ ſol vrowe nemen dich‧
Vn̄ fvren in̂ daz himelrich‧
ze einē warzaichen daz gewant‧
Hat er vrowe dir geſant‧
An dir vrowe ſolt dv daz haben‧
Als man dich ſol vrow begraben‧
Ovch der palm ein̂ zeichen iſt‧
Daz dv rainev magt biſt‧
Der engel vrow zehimelrich‧
d͛ botſchaft vrevt Maꝛia ſich‧
Do daz geſchehen was dochom ſan‧
In gegangen ſande iohan‧
Maꝛia ſagt im̂ alle die rede‧
Die der engel zv ir tet‧
Im die palm vn̄ daz gewant‧
zaigt Maꝛia mit ir hant‧
Iohes wainen do begvnde‧
Dev rain Maꝛia niht enchvnde‧
Voꝛ wamen ovch enthalten ſich‧
Si wamten bedev tovgenlich‧
Wand ſi geſcheiden ſolten w͛den‧
Von ein̂ ander ovf der erden‧
Inder zeit die ivnger ſanden‧
Der heiligeiſt ovz mangē lande‧
ze irlm ze ſamen‧
Daz ſi zv einander chæ̂men‧


### 0159

Ovz dem hovs da inne wâs‧
Maꝛia daz rain gotes vâz‧
Gotes chraft von himel ſchvͦf‧
Daz der heiligeiſt vf hvͦb‧
Die ivnger da ſi inden landen‧
Waren zeſamen alle ſamend‧
Daz ſi chom̄ fvr daz hov̂s‧
Da inne die mvter was ieſus‧
Da an einander ſahen ſich‧
Die ivnger vn̄ ſich bꝛvderlich‧
Enphiengē vn̄ chvſten ſich‧
Vn̄ dovht ſi alle wunderlich‧
Daz ſi alle ſo ſchiere waren‧
Von verrenlanden dar gevarē‧
In dem willen gieng er ovz‧
Sand ioh̉s von dem hov̂s‧
Da er die ivnger alle ſach‧
Er enphienc ſi vn̄ ſprach‧
Got mvzt ir all willechom̄ ſin̂‧
Brvder vn̄ h͛re min‧
Got der hat vns alle ſampt‧
ze ſiner mvter her geſant‧
Dev ſol von der w͛ll ſchaiden‧
Dar vmbe ſvl wir alle beiten‧
Ir ſvn ieſus vnſer h͛re‧
zv ir chvmpt von himel hêr‧
ze himel fvͤrt er ſi‧
Da ſvl wir alle weſen bî‧
In daz hovs alle gemain‧
Giengen vn̄ dev magt rain‧
Si vf irem bette lac‧
Da ſi die ivnger alle geſach‧
Vrolich ſi enphieng vn̄ ſprach‧
Daz iſt mir ein lieber tac‧
Daz ir alle chomen ſit̂‧
ze mines leibes letſter zeit‧
Mein ſchaidē ſchvlt ir alle ſehē‧
Vn̄ min bivilt ſchvlt begên‧
Den lichnam ſvlt ir ovch bewarē‧
Als ich ſol von hinnen varē‧
Die ivnger fvr die magt hêr‧
Vielen vn̄ begvnden ſer̂‧
Wainen chlagen vn̄ ſchreien‧
Daz ſi ſolten nv Maꝛien‧
Gotes mvͦter ane werden‧
Verwaiſet belibē vf der erden‧
Maria mit ir ſvzem mvnde‧
Troſten alle ſi begvnde‧
Si ſprach vil lieben min̂‧
Lat nver grozez chlagen ſin̂‧
Vmbe min vart vn̄ minē tot‧
Der ſol ev allen weſen gvͦt‧
Want ich bitte minen ſvn‧
Daz er welle genaden tvͦn‧
Vn̄ zaigen ſin barn͛͛͛͛ikeit‧
Vber alle dev chriſtenhait‧
Witwen vn̄ marien ſtet gemain̂‧
Waren‧ vmbe daz bette lagen‧
Vn̄ Maꝛien dienſtes phlagen‧
An der mitternaht geſchah‧
Ein don ſam ein doner ſlac‧
Her inder gotes ſvn ieſus‧
Chom inſiner mvͦter hov̂s‧
Engel ovch ein michel ſchar‧


### 0160

Mit im chom von himel dar‧
Der rainen magt ze lobe ſvngē‧
vn̄ mit ſvzer ſtimme chlvngen‧
In dem hovs ein liehter ſchin̂‧
Grozer danne der ſvnc erſchain‧
Ieſus ſiner mvter do‧
Sprach mit ſvzer rede zvͦ‧
Vrev dich rainev mvter min‧
Ich bin̂ ez ieſus der ſvn dein‧
Den dv magt haſt getragen‧
In demem leib ich wil dir ſagē‧
Ich bin̂ chomen nv dir‧
Daz ich von dirre werlt mit mir‧
Vil rainer mvͦter wil fvrē dich‧
In daz ewige himelrich‧
Da ſolt dv min vrovde ſchowē‧
vt ſolt dich immer mit mir vrêvn‧
Dv ſolt werden chvnegīne‧
Des himels vn̄ gebieterinne‧
Da iren ſvn Maria geſah‧
Mit grozen vrevden zv im ſpᷓch‧
Willechomē ſvn vn̄ h͛re min̂‧
zv der armen mvͦter din‧
Wille chomē ſvn vn̄ lieber chint‧
alle min ſinne ervrewt ſint‧
Daz ich dich nv han geſehen‧
Lieber moht mir niht geſchehē‧
Herre ſvn ich bin̂ berait‧
zv aller diner barm h͛zkeit‧
Minem leib vn̄ miner ſele‧
In din genad ich mich bevilhe‧
Ir ſêl ir mit dem woꝛt ovz giēc‧
Ieſus ir ſvn die enphienc‧
vn̄ fvrt ſi ovf ze himelrich‧
Des vrevten alle heiligē ſich‧
Die engel den ivngern daz gebvtē‧
Daz ſi Maꝛien lichnam hvten‧
Vn̄ trvgen ovch den ovz der ſtat‧
In daz tal ze ioſaphat‧
Vn̄ in ein̂ rainez  grab da leitē‧
Vn̄ drei tag da alle beiten‧
Vn̄ von dem grab niht enchamē‧
Vnz drei tag ein ende namen‧
Die rainē vrowen do zv giengen‧
Den reinen lichnâm aneviengē‧
In weizev tvͦch ſi in wunten‧
Schon vn̄ rain ſi in bewunten‧
Ovf ein̂ niwe bâr den legten‧
Dar vf ein weizez tvch ſi braiten‧
Ieſus ivnger dar zv chamen‧
Den lich nam mit der bare namē‧
Vn̄ giengē gên ioſaphat‧
Durch irlm die ſtat‧
Die palm trvͦc der heilige man‧
Voꝛ der bar ſand iohan‧
Si begvnden alle chlagen‧
Do ſi die rainen vz ſolten tragen‧
Die ſelbe chlag vn̄ ovch den rvͦf‧
Sande peter ane hvͦb‧
Iſrahel merin‧
Von vns iſt geſcheiden nv‧
Vnſer vrow vn̄ vns troſt‧
Von der wir alle ſin erloſt‧
Dev iſt nv von vns geſcheiden‧


### 0161

Dev vns weiſen vn̄ laiten‧
Solt dvrch ditzs leibs ellende‧
Dev hat genomen nv ir ende‧
Dev mvz wir leider nv vz tragē‧
Daz welle wir got chlagen‧
Owe der vil grozen not‧
Daz vnſer rainev vrow iſt tot‧
Dev vnſern maiſt͛ hīn chriſt‧
Getragen hat doch magt iſt‧
Da die ivden hoꝛten daz‧
Daz Maꝛia verſchaiden wâs‧
Vn̄ hoꝛten ovch die ivng͛chlagen‧
Daz ſi die rainē ovz ſoltē tragē‧
Si wolten iren alten haz‧
zaigen‧ vn̄ daz gotes vaz‧
Wolten han deln gar vm͛v͛de‧
Vn̄ nider w͛en vf die erde‧
Den andern ovch ze ſamē rieffē‧
zv der leich mit zoꝛne lieffen‧
Einer fvr die andern alle‧
Lief hin zv mit grozem ſchalle‧
Mit ſinen henden an die bâr‧
Graif‧ daz wart im al ze ſwar‧
Er wolt dē leichnā zihē der ind͛‧
Da von im lait geſchah da wid͛‧
Beid ſin hende wurden in lam‧
Daz lon er ſiner vbel nam̂‧
Er wart chrvp an beiden armen‧
Dev rach geſchah den toꝛſchē armē‧
Die andern wurden allo blint‧
Die hin zv gelavffen ſint‧
Der man der da was woꝛden lain‧
Zv ſande peter wainēt chain‧
Er bat in daz er im benême‧
Sin lait vn̄ im zehelfe chæ̂me‧
Er ſprach gedenke herre dar ā‧
Daz ich bin der ſelbe man‧
Der dir half vn̄ zv dir gienc‧
In dem garten do man ihīn viē‧
Da dv wer gar vngeſvͤge‧
Einē man daz ôꝛ ab ſlvͤge‧
Da man dich ſlahen wolt ze trde‧
Do half ich dir ovz diner nôte‧
Der ſelben trewe man ich dich‧
Der la nv geniezen mich‧
Hilf mir von minē vngemach‧
Daz mir geſchehē iſt an dirre ſach‧
Detr ſprach nv bit dev raine‧
Maꝛia dev mac dir helfen ain̂e‧
vn̄ ovch gelovb an ieſum ch͛ſt‧
Der von ir geboꝛn iſt‧
Der man begvnde vaſte ſchrien‧
An die magt rain Maꝛien‧
Er ſprach Maꝛia rainev magt‧
Allez daz mir iſt geſagt‧
Von dir vn̄ dinem kinde ieſn‧
Daz gelovb ich allez nv‧
Dar vmbe vrow erbarm dich‧
Durch dinent magtvͦm vb͛ mih‧
Vn̄ gib mir min hende wider‧
vn̄ mach geſvnt mir dev lider‧
ander ſtat vn̄ ander ſtvnt‧
Wart der ſelb man geſvnt‧
Perrus ſprach do zv dem māne‧


### 0162

Nim die palin von iohāne‧
Vn̄ gienc enmittē in die ſtat‧
Swer ſie htvͦm an ſinē libe hat‧
Gelovbt er an ihin chriſt‧
Der von der magt geboꝛn iſt‧
Den ſolt dv mit der palm ſegē‧
vn̄ ſolt den palin vf in legen‧
Der wirt ind͛ ſelben ſtvnt‧
Von ſinem ſiehtvͦm gar geſvnt‧
Von ſand iohān die palm ēphiēt‧
Der man vn̄ in die ſtat gienc‧
Die ſiechen alle zv im chamē‧
Den ſegen von der palm namē‧
Die gelovben wolten daz‧
Iefus chriſt gotes ſvn was‧
Vn̄ geboꝛn von einer mait‧
Als man die palin vf die lait‧
Die wurden an der ſelben ſtvnt‧
Von allem ſiehtvͦm gar geſint‧
Die blinden wurdē ſchon geſehēt‧
Vn̄ die chrvmben rehte gen̂t‧
Geſvnt ſi wurden vn̄ berait‧
Von der valm heilicheit‧
Vnder der weile mit der leich‧
Die ivng͛ giengē alle fvͦr ſich‧
Ein weizez wolchen ſi vmb viet‧
Vn̄ da bei hin ovch mit in giēc‧
Vmbevangē mit den wolchē warē‧
Die den lichnam mit der bare‧
Trvgen man vn̄ vrowen‧
Die di bwvilt woltē ſchowen‧
Do ſi chomen zv der ſtat‧
Dev iſt gehaizen ioſap hat‧
Ein ſchon grab berait da wâs‧
Iohan het gehaizen machē daz‧
Gehowen ganz vz einē ſteme‧
Dar was noch mwe vn̄ raine‧
Die ivng͛ vn̄ ovch die heiligē wip‧
Namen da den rainen lip‧
Reht vn̄ ſchon den beraiten‧
Jn daz ſelbe grab in leit̂en‧
Enthaben ſich da niht enchvnden‧
alle iemerlich begvnden‧
Wainen chlagen vn̄ ſchrien‧
Vmbe den tot der magt maꝛien‧
Wand ſi die legten in daz grab‧
Die in allen vrevde gab‧
Mit einē braiten ſtain dvͦ‧
Daz grab ſi derkten oben zvͦ‧
Daz ſtovb noch erde moht dar in‧
Reiſen vf den gotes ſchrein‧
Die vrowen dar nach giengē heim‧
In die ſtat ze irlm‧
Die ivnger wolten niht geſchaiden‧
Von dem grab ſi wolten baiten‧
Als der engel in gebôt‧
Do die ſele vf fvrte got‧
Bei dem grab drei tag ſaẑen‧
Vn̄ wolten daz niht lazen‧
Ovch dev wolche niht zer gienc‧
Die ſelbe diei tag ſi vmbevienc‧
An dem dꝛitten tage vrvͦ‧
Gienc ein̂ ſlaf in allen zvͦ‧
Von himel chom ieſus h͛ nider‧


### 0163

vn̄ fvrt Marien her wider‧
Ein ſchar der engel mit im chôm‧
Die raine ſel ieſus nâm‧
In iren leip ſi varen hiez‧
Marien lebendic ſten vf hiez‧
Er nam den lip vn̄ ovch di ſele‧
Mit dem engel mychahele‧
Vn̄ fvrt ſi in daz himelrich‧
Des vrevten alle engel ſich‧
vn̄ ſi ſvngen alle gemain‧
Gelobt nv ſei Maꝛia dev rain‧
Gelobt ſei got der ſi erchoꝛn‧
hat v iſt von ir geboꝛ̂n‧
Der ivnger ein ſand chomas‧
In der ſelbe weile was‧
Von den anderen vz gegangē‧
Sein gebet het er an gevangē‧
Da er an ſinem gebete lac‧
Schinberlich daz geſach‧
Daz ieſus mit ſant mychahele‧
fvrt baide leip vn̄ ſele‧
Maꝛien vf ze himelrich‧
Vn̄ daz die engel vrevtē ſich‧
Ovch hoꝛt er der engel ſanc‧
Der het ſvzer ſtimme chlāc‧
Die lobten alle got gemain‧
Daz Maꝛia dev magt rain‧
Solt nvim dem himelrich‧
Vrowe weſen ewichlich‧
Er viel inder an der ſtat‧
Vn̄ des ihin rpm bat‧
Daz er im ein̂ zeichen wolte‧
Geben daz man im ſolte‧
Gelovben daz er hiet geſehen‧
Wie Maꝛien wer geſchehen‧
fvr ſin ſvz da ſa ʒehant.
Viel her iider ein gewant‧
Da Maꝛia was in̂ gewunten‧
Vn̄ ir hovbt was mit gebvnten‧
Sant chomas daz gewāt gevſêc‧
Drate zv den ivng͛ er gienc‧
Vn̄ in zaigte daz gewant‧
Daz trvg er dar in ſiner hant‧
Vn̄ ſagt in daz er hêt geſehen‧
Wie Marien wer geſchehen‧
wie leib vn̄ ſel geſament ſich‧
Hiet vn̄ indaz himelrich‧
Mit ir ſvn wer gevaren‧
Vn̄ die engel die da waren‧
Lobten alle got gemaine‧
Vn̄ Maꝛien dev magt raine‧
Da die ivnger hoꝛten daz‧
Daz geſagt het ſant chomas‧
Si brachen vf vn̄ namen ab‧
Den ſtain oben ab dem grab‧
Vn̄ anders niht ſi fvnden da‧
Danne himel brot heizt manna‧
alle ſi gelavbten da gelich‧
Daz Maꝛia ze himelrich‧
Wer gevaren mit ſel vn̄ mit leibe‧
Daz ſi bei ir ſvn belibe‧
Immer mer in ſinem reiche‧
Nv bitte wir alle demvtichliche‧
Daz ſi welle vns helfen nv‧


### 0164

zv irem lieben kint ihn‧
Daz er vns daz ewige leben‧
Dvrch ir ere welle geben‧
Der heilig geiſt da wider ſande‧
Die ivnger alle zv irem lande‧
Da ſi waren e geweſen‧
Da von ich daz geleſen‧
Daz ſi wider in ir lant‧
fvrt d͛ heiligeiſt zehant‧
daz Maꝛia mit leib vn̄ mit ſele ze himel fvͦr‧
IEſus bevalh ſande mychahel‧
Daz er fvrt leib vn̄ ſel‧
Siner mvͦter ſant Maꝛien‧
Zv der hohſten ierarchien‧
Maꝛia chom zv des himels tôr‧
Da vant ſi aller engel chôr‧
Si heten ir al da gewart‧
vn̄ vrevten ſich ir zvͦ vart‧
Vrolich ir engegen giengē‧
Mit vrevdē ſange ſi enphiengē‧
Wer iſt dev ſchoͤn dev wolgetā‧
Schon danne dev ſvnne vn̄ mane‧
Wer iſt dev rain dev wunechlich‧
Dev alſo gewaltichlich‧
Dev vf in vnſer choꝛe vert‧
alles lobes iſt ſi gewert‧
Ez iſt dev rain magt Marie‧
Ieſus mvter gotes amye‧
Dev vert her vf nv von d͛͛ eden‧
Si ſol vnſer vrowe werden‧
Si wil vnſer vrevde meren‧
Dar vmb ſvl wir ſi alle eren‧
Des himels ſol ſi tragen chrone‧
Vn̄ ſol ſitzen vf dem throne‧
Ires ſvns vf dem himelrich‧
Mit ganzen vrevden ewichlich
daz die engel Marien enphiengē von dem erſben chôꝛ‧
Do fvr Maꝛia von dem tôꝛ‧
vn̄ chom zv dem erſten chôꝛ‧
Der iſt angel genant‧
Indem chor die engel vant‧
Die ir dienten vn̄ ir phlagē‧
Da ſi lebten vn̄ vn̄ ofte ſahē‧
Die engel vrevde da von gewunnē‧
vrolich ſingen alle begvnden‧
Ditz iſt dev vrow dev vns hêt‧
Bevolhen got daz wir ir ſtêt‧
Dienten vn̄ wêren bei‧
Voꝛ allen ſvnten behvͤten ſi‧
Spenies ma minnechlich‧
Gar Maꝛia tvgentlich‧
Mit diner ſchone wunnechlich‧
Ovf in dines chindes rich‧
Dv biſt d͛͛iehte moꝛgen ſtern‧
Von iacobs chvnne wir ſehē dich g͛n‧
daz an͛ choꝛ Marien enphienc‧
Avz dem choꝛ Maꝛia fvͦr‧
vn̄ chom in den and͛n chôr‧
Der der næhſte was da bei‧
Der haizt archangll‧
Die engel von dem choꝛ gemain̂‧
Enphiengen da die maget rain̂‧
Vn̄ hvben einen lob ſanc‧
Da von der himel aller erchlanc‧


### 0165

willechôm̄ ſeiſt dv himel blvͦme‧
Dar vf ze dinem bravtigav̂m‧
Her vf zv ieſn dinem chinde‧
allez himeliſch geſinde‧
Von diner zv vart vrevnt ſich‧
Dv ſolt ſin indem himelrich‧
vrow vn̄ ewige chvneginne‧
Vn̄ vnſer vrevden anegenge‧
Dv biſt beichent bei dem chrone‧
Der dem chvnige ſalomone‧
Gemacht was von helfenbain̂‧
Daz iſt din magtvͦm vil rain‧
Dev boꝛt biſt dv beſlozzen ſtete‧
Von d͛͛ avch der heilige pphete‧
Ezechiel geſchriben hat‧
Den magtvͦm an ende ſtat‧
daz dꝛitte chôꝛ Marien ēphiēt‧
Vrlovb do Maꝛia nā‧
vn̄ zv dem dꝛitten chôꝛ cham‧
Der pneipatis iſt genant‧
Die engel von dem choꝛ zehant‧
Enphiengen alle ſi vrolich‧
Mit einem ſange wunnechlich‧
Si ſprachen willechom̄ magt rain‧
Got hat dich erwelt alein‧
Daz er wolt geboꝛn werden‧
Von demem leibe menſch vf d͛ erden‧
Dv biſt dev geſegent arch‧
Da moẏſes d͛͛ patriarch‧
Jnbeſloz daz himel brôt‧
Da dev menſchait vn̄ got‧
An demem rainē libe wart‧
Mit ein ander zv verſprach‧
Dv biſt gedeoms volle‧
Dein ſel iſt all͛ genadē vol‧
vō dē vier den chôꝛ‧
Do Maꝛia von danne fvͦr‧
Da chom ſi inden vierdē choꝛ̂‧
Der iſt gehaizen poteſtates‧
vrchvnde geit dev ſchrift vns des‧
Do wart Maꝛia ſchon enphāgē‧
Die engel chamen all gegangē‧
Vn̄ fvrten ſi mit vrevdē ſchalle‧
In ir choꝛ vn̄ ſvngen alle‧
Willechom̄ Maꝛia der engel troſt‧
Von dir iſt alle dev werlt erloſt‧
Dar auf rainev Maꝛia nv‧
zv dinem lieben chinde ihīl‧
Dv biſt dev rôs von iericho‧
Wir ſin diner chvnfte vrô‧
Von himel gotes blvme biſt‧
Vn̄ frvht der blvͦmen ihē criſt‧
vō dē ſvnften chôꝛ‧
Dar nach fuͦr dev magt Maria‧
Enmitten dvrch die ierarchia‧
Die da iſt in dem himelrich‧
In den fvnfte choꝛ da ſich‧
Cherte‧ der heizzet virmites‧
Die engel wurden inne des‧
Daz zv in in ir chôr‧
Maꝛia gotes mvter fvͦr‧
Gegen ir mit vrevden ſvngen‧
Daz alle choꝛ der engel chlvngē‧
Willechom̄ ſpiegel aller vrowē‧
Wol vns daz wir vns ſchowen‧
Wir haben din lange gêrt‧


### 0166

Wand dv biſt alles lobs wert‧
Dv ſolt vnſer vrowe ſin̂‧
Wol vns wart der chvnfte din‧
Dv biſt des padyſes brvnne‧
Des meres ſtern‧ des himelſ ſvne‧
Dv biſt dev gerte dev movs trvͦc‧
Da er an den ſtain mit ſlvͦr‧
Daz da chalter bꝛvnn vz ran‧
Wāt dv vrowe ein kint ane man‧
Vn̄ ane leibs gelvſt gebære‧
vn̄ doch rainev magt were‧
Ovch mit der gertē dvrch daz mêr‧
Er fvͦrt daz iſraheliſche hêr‧
Da dv bei bezeichent biſt‧
Vn̄ dein ſvn‧ ieſus chriſt‧
von dē ſehſten chôꝛ‧
DO Maꝛia von danne fuͦr‧
Do chom ſi in den ſehſtē chôꝛ‧
Der engel vn̄ ovch nam des‧
Choꝛes harzt dnacones‧
Die engel von dem choꝛe zehant‧
zv Maꝛien alle ſampt‧
Chomen vr̂olich ſi enphiengē‧
vn̄ ſvzen ſanc ſi ane viengē‧
Willechomen Maria magt ſchoͤne‧
Willechomen vrow d͛͛ engel chne‧
Dv ſolt vnſern himel zierē‧
Dv ſolt vnſer ſchar meren‧
Vnſer choꝛ die waren lere‧
Woꝛden von lutifere‧
Vol die wid͛ woꝛden ſint‧
Daz ſchaſſt dv vrow vn̄ din kīt‧
Dv biſt bezaichent bei d͛ arche‧
Da got noe den pꝛiarchen‧
Ine behvͦt‧ voꝛ der grozē wans flvͦt‧
Dv biſt liehter dāne dev ſvnne‧
Dv biſt d͛ ſvzen garten brvnne‧
Der da flevzet von lybano‧
alle heiligē machſt dv vrô‧
von dem ſibēten choꝛ̂‧
Maꝛia fvr dar nach zehant‧
Inden chor der iſt genant‧
Trom vn̄ dev ſibentev ſtat‧
vnder allen den choren hat‧
Die engel mit ir ſamenv̄gē‧
Maꝛiam enphiengē vn̄ ſvngē‧
Willechomen vrowe chvnegīne‧
Willechomen vns͛ ioſerinne‧
Dv biſt gegeben vns ze lôn‧
Dv var vf zv dem chrone‧
Dv biſt dev gerte von peſſe‧
Gewachſen inder alten ê‧
Von der ein blvm enſpꝛvngē iſt‧
Da dv bei bezaichent biſt‧
Ovch dev frvht der palm iſt‧
Dem ſvn der ſvze ieſus chriſt‧
Ovf der blvmen iſt geſezzen‧
Der heiligeiſt vn̄ niht v͛gezē‧
hat er an dir er hat gegeben‧
Dir ein tvgentlichez leben‧
An chevſch vn̄ an demvnkeit‧
An manger ſlahte heilicheit‧
Dv biſt bezeichēt bei dem povme‧
Des balinſes vn̄ des cynamome‧
Wāt din leip vil rain vn̄ vil heilikeit‧
hat all dev w͛lt gemacht ſêlic‧
vō dē ahtē chôꝛ‧


### 0167

Dar nach fvͦr Maꝛia fvͤr ſih
Ovf baz indaz himelrich
Vn̄ chom zv dem ahten choꝛe‧
Vn̄ vant die engel alle da vor‧
Der choꝛe heizet chervbvn‧
Maꝛiam fvͦrten ſi dar in̂‧
Mit ſang vn̄ ovch mit vrevden vil‧
Vn̄ mit ſvzer ſtimme ſpil‧
Si begvnden alle ſingen‧
Vn̄ mit vleize dar nach ringen‧
Daz ſi mit ſvzer melodẏen‧
ze loben mohten ſand Maꝛien‧
Si ſvngen alle daz iſt dev raine‧
Maꝛia dev hat erchoꝛn aleine‧
Got zv einer chvnegine‧
Wir ſvln vrevde vō ir gewinnen‧
Maria da dv wer vf erden‧
Da bezeichent ſi die gerten‧
Die der bꝛieſt͛ aaron trvc‧
Ovz von der ſelben gerten ſlvͦc‧
Grvͤnez lovb‧ vn̄ ſchone blvͦmen‧
Vn̄ von der blvmen frvht iſt choꝛn̄‧
Dv biſt dev blôm‧ dev frvht iſt chriſ t‧
Der von dir geboꝛn iſt‧
Dv biſt ovch daz himel brôt‧
Da mit vierzic tage got‧
Speiſte daz iſraheliſche her‧
Wād dv magt ein kint gebêr‧
vō dē neyten chôꝛ‧
DEr nevnde choꝛ heizt ſaphẏn‧
Do Maria chom dar in̂‧
Gabꝛiel den engel vant‧
Der ir von got wart geſant‧
Da ſi iren ſvn enphienc‧
Vn̄ gotes wille an ir ergienc‧
Der ſelbe engel wart do vrô‧
Daz ſin vrowe chom alſo‧
Wunnechlich ze himelrich‧
Deſter ſelig dovht er ſich‧
Ovch die engel chamen‧
Vn̄ ir vrowen Marien namen‧
vn̄ fvrten ſi mit ſvzem ſange‧
Mit geigē vn̄ mit h͛fen chlāge‧
Iniren chor vn̄ tvbiliern‧
alle begvnden vn̄ ſi zieren‧
Iren ſanc mit ſymphonẏen‧
ze lob der rainē magt Maꝛien‧
Si ſvngen alle maget hêr‧
Wir ſagen alle dir lob vn̄ ere‧
Wir loben dich dvrch din gvͦte‧
Vn̄ ovch daz rain din gemvͤte‧
Wir lobē dich dvrch din chvſchikeit‧
vn̄ dvrch din groze demvtikeit‧
Wir loben dich dvrch din mīne‧
Da mit dv got mit ſinne‧
Lieb vn̄ ovch die levte hiete‧
Vn̄ wer ovch barmh͛͛͛͛c ſtete‧
Wir loben dich dvrch din tvgent‧
Die dv vrow von diner ivgent‧
Haſt getragen raine magt‧
Lob vn̄ er ſi dir geſagt‧
Dv biſt bezeichent bei dē wolchē‧
Der dem iſraheliſchem voleke‧
Gab ſchaten da ſi ſolten varen‧
Dvrch die wuſt mit iē ſcharē‧


### 0168

Dv biſt dev ſel di ind͛ arch lieht‧
Gab‧ dar in dev vinſter naht‧
Moht geſchaden in der naht‧
Gelobt ſeiſt dv raine magt‧
daz alle engel enphiengen Maꝛien‧
Die heiligē indem himelrich‧
Da do waren alle gelich‧
Vn̄ die ſelben alle gemaine‧
Chomen vn̄ die maget raine‧
Mit grozen vrevdē ovch ephiēgē
Gegen ir mit ſange giengē‧
Sich vrevten daz irchvneginne‧
Was chom vn̄ ir loſerinne‧
Die heiligē vn̄ die ſele ſvngen‧
Daz die himel all erchlvngen‧
vn̄ mit ſvzer armonpen‧
Enphiengē ſi die rainē Maꝛien‧
Herpfen geigen vn̄ leiren‧
Tanzen ſingē ivbilieren‧
Vn̄ mangerſlahte ſaiten ſpil‧
Vn̄ ſvzes dones was da vil‧
Ovch die engel alleſampt‧
Dar zv chamen ſa zehant‧
Daz ſi Maꝛien dev magt vrone‧
ſvͤrten zv ires chindes chrone‧
Mit ein ander alle ſingen‧
Si begvnden vn̄ ſpringen‧
Die engel mit den ſelē ſvngen‧
Die ſele mit den engeln ſpꝛvngē‧
Vor ſinger was ſande Mychahel‧
Den rain fvrt ſand gabꝛiel‧
Er fvͤrt Maꝛiam mit der hant‧
Die heiligē volgten alleſampt‧
Mit ſiner herpfen her danit‧
Sanc ovch zv der hohzeit‧
Vnſer vater her adam‧
Noe iacob abraham‧
Melchiſedech vn̄ yſaias‧
Damiel vn̄ ierennas‧
frev̂ten ſich daz chomen wâs‧
Maꝛia vn̄ ſvngen alle daz‧
Jʒ iſt diſe dev rain̂ Maꝛie‧
Von der vnſer pphene‧
hat geſchriben vn̄ geleſen‧
Si ſol vnſer vrowe weſen‧
Si iſt dev gerte von yeſſe‧
Si hat getragen ane we‧
Mvt͛ vn̄ magt ein̂ kint‧
Des eller chvnrich ſint‧
daz ſand iohs̄ d͛ tovfer ſād Maꝛiam ēphiēc‧
Ovch d͛ ovfer ſant iohan‧
Groze vrevde er gewan‧
Da er Marien ſin infteln ſach‧
Er enphienc ſi vn̄ ſprach‧
Willechomen Maꝛia vrowe min̂‧
Vn̄ daz chvnichriche din̂‧
Willechomen niſtel min̂‧
zv dem lieben chinde dein‧
Lob vn̄ ere dir alle wir ſagen‧
Wand dv haſt daz lamp getragē‧
Daz der werlde ſvnde hat‧
Vertriben vn̄ ovch ir miſſerat‧
Daz lamp erchātchich vn̄ wart‧
Von im da ich verſpart‧
Jnminer mvter leibe wâs‧


### 0169

Da ſi ſwanger dich geſach‧
Daz lamp zv dem ioꝛdan gienc‧
Vn̄ vō mir dev tovf enphienc‧
daz Ioachẏ vn̄ v͛ anne ſande Maꝛien enphienc‧
Maꝛien mvter vrow anne‧
Mit her ioachẏm ir manne‧
Gegen ir tohter giengen‧
Mit grozen vrevden ſi enphiengē‧
Si ſprachen willechom Marie‧
Wiechom̄ tohter magt vreie‧
Willechoin̄ vrowe chvneginne‧
Iſrahelis loſerinne‧
Von dir iſt vnſer chvnne erloſt‧
Vn̄ dauides geſlehte getroſt‧
Wol vns daz wir do ie bechome‧
Von vnſerē leibē chint genæme‧
Wol vns daz dv ie wurde‧
Vrowe von vnſ͛ leibes gebvrde‧
Wol vns daz dv biſt vrowe chomē‧
Von vns alder werlt ze frvmen‧
vrevde groz iſt vns geſchehen‧
Von dir wand wir haben geſehen‧
Gotes vrevd vn̄ dines kindes‧
vn̄ alles himeliſchen geſindes‧
An der vrevde ſvlen wir‧
Imi͛͛n beliben vrowe bei dir‧
Vn̄ bei ihn dinem chinde‧
Vn̄ mit allem gotes geſinde‧
daz ioſep Marien ſin brov̂t enphiēc‧
IOſep der rain̂ vn̄ ovch der gvͦt‧
Der Maꝛien in ſiner hvͦt‧
Her gehabt mit irem ſvn‧
vn̄ ſi gehaizen was ſin chôn‧
Da der raine gotes trovt‧
Die ſvzen Maꝛien ſin brovt‧
Inden himel chomen ſach‧
Im ſo groze vrevde geſchah‧
Daz niemen daz geſagē mac‧
Enphienc ſi vn̄ ſprach‧
Willechom̄ liebev vrowe min̂‧
Willechom̄ min̂es h͛zen ſchrin̂‧
Willechom̄ Maꝛia min̂ vrowe‧
Wol mich daz ich dich nv ſchowe‧
In dem chvnichriche din‧
Nv ſol ich immer bei dir ſin̂‧
Vn̄ ſol mich nieten din minne‧
Diner ſchoͤn vn̄ ſol gewinnen‧
Von diner liebe vrevde ganz‧
Vn̄ tragen diner chevſche chrāz‧
Ere vil han ich von dir‧
Want dv rain̂e bevolhen mir̂‧
Wurde daz ich din hvter were‧
Vn̄ diner chevſche chanere‧
Nv bin ich vro nv iſt mir wol‧
Wand ich nim̂mer von dir ſol‧
Geſchaiden werden magt rain̂‧
Ich ſol ſin mit dir gemain̂‧
Bei dinem lieben ſvn ihil‧
Den wir vrowe ich vn̄ dv‧
Haben gezogen minnechlich‧
D͛ ſol vns machē vrêvden rich‧
daz alle heiligē Maꝛien ēphiēgē‧
Die heiligen chom alle dvͦ‧
Vn̄ die engel ovch dar zvͦ‧


### 0170

Vn̄ Maꝛiam dev magt vrône‧
fvͤrten vf ze gotes chrone‧
Da hoꝛten ſi mangen ſchonē ſac‧
vn̄ mangen ſvzen dones chlanc‧
Da hoꝛt man herpfen vn̄ leirē‧
Singen loben ivbilieren‧
Da ſah man tanzen vn̄ ſpꝛingē‧
vn̄ mang͛ ſlahte vrevden ſpil‧
Da was chvrzweil vil‧
zv Maꝛien hohzeit̂‧
Die engel ſvngen armoni᷍e‧
Die heiligen ſvzen ſymphoni᷍e‧
Die ſele ſchone melodve‧
Vn̄ lobten alle die rain̂ Maꝛei‧
Ieſus mvter gotes ameẏ‧
Vn̄ in die oberſten ierarchi‧
Si fvrten zv der dꝛîvelticheit̂‧
Da was ir ein̂ ſtvl berait̂‧
al da der vater vn̄ der ſvn‧
Der heilig geiſt dev dꝛitte pſôn‧
Enphiengen ovch die maget rein‧
Mit vrevden groz in̂ ir gemain̂‧
daz der vater Marien enphienc‧
GOt vater von dem himelich‧
Sprach zv d͛ magt nnechlih‧
Willechomen tohter von ſpon‧
Saget mvter helvon‧
willechom̄ roſa von iericho‧
Vrevnt min von lybano‧
Dv ſolt tragen ein chrône‧
Die wil ich geben dir ze lone‧
Wand min ſvn din chint iſt woꝛde‧
Do dv gelovbteſt minen woꝛte‧
Die gabꝛiel der engel dir̂‧
Rainev magt braht von mir‧
Des ſolt dv immer vrowe ſin‧
Jndem himelriche mein̂‧
daz got ſin mvͦt͛ ēphiēc‧
GEgen ſiner mvͦter gienc‧
Der ſvn vn̄ vrolich ſi enphiēt‧
Mit vrevden vrevt er ſich ze hant‧
zv ſines chrones zeſwen hant‧
Ovf einen chron do ſatzt er ſi
Da ſin ſelbes ſtvl ſtvnt da bi‧
Er ſprach hie ſolt dv mvͦter ſitzen‧
Hie wil ich dich vrowe ergetzē‧
alles des laides des dv dvrch mich‧
Erliten haſt hie wil ich dich‧
Eren troſten vn̄ vrewn‧
Vn̄ dir lonen diner triwen‧
Die dv mir erzaigt haſt‧
Ovf erde da ich bei dir wâs‧
Er ſatzt ir ovf ein chr̂one‧
Getiert mit mangerſlahte lone‧
an der chrone hvndert blvmen‧
Waren von ir magtvͦm‧
Sehzic wol geziert blvmen‧
het ſi von ir magtvͦm
Ovch drizic blvmen het dev chrôn‧
Sand Marie was ein chône‧
Ovch was mit der marter lone‧
Wol geziert Maꝛien chrone‧
Der lerer vn̄ der prediger‧
Der blvͦmen trvͦc dev maget hêr‧
Die zwelſ apoſtel alle ſampt‧


### 0171

Jr blvͦmen hêten dar geſant‧
Ovch die vier ewangeliſten
Ir blvmen zv der chroͤn weſtē
Pamarchen vn̄ ppheten‧
Maꝛien chron gezierte heten‧
Ovch ſo wart Marien chranz‧
Von dem lon der engel ganz‧
Als von̋ heiligen a̋ller lone‧
Was geziert Marien chrone‧
Vn̄ von aller heiligen blvmē‧
Was Marien chrāz volchom‧
daz d͛ heilige geiſt ſand Marien enphie‧
Dar zv chom der heilig geiſt‧
vn̄ ert Marien aller meiſt‧
Er lopte ſi von all ir tvgent‧
Die ſi het von ir ivgent‧
Getragē in groz heilicheit‧
Mit ires leibes chevſchicheit‧
Er ſprach willechom rainez vaz‧
Da mein gotheit inne ſaz‧
Mit den ſiben gaben min‧
Daz was dar rain̂ herze din̂‧
Daz was mir alle zeit berait‧
Mit chevſch vn̄ mit demvticheit‧
Wan dv wer milt vn̄ gvͦt‧
Gedulnc vn̄ wolgemvͦt‧
Dv wer ovch weis mit rehtē ſinne‧
Dv wer liep vn̄ hiet ware minne‧
allev ſvnde was dir lait̂‧
Vmtnêr was dir haz vn̄ neit̂‧
Dv wer barm͛͛e alle zit‧
Gerne lier dv dich erbarmen‧
Tvgentlich vber die armen‧
Dem dv mohteſt ze helfe chom‧
vn̄ in ir vngemach benemen‧
Rainev Maꝛia des danch ich dir‧
Dv ſolt immer ſin̂ bei mir̂‧
Des dv vrowe biteſt mich‧
Des wil ich geweren dich‧
Gern wil ich erbarmen mich‧
Vber alle die levte die dich‧
an rvfent lobent vn̄ ovch erent‧
vn̄ zv dinem dienſt cherent‧
Ir ſvnde wil ich in vergeben‧
Vn̄ geben in̂ daz ewig leben‧
Ovch wil ich geben dir ze lon̂‧
aller min vrevde chrone‧
vn̄ dv ſolt in dem himel min̂‧
vrowe vn̄ chvneginne ſin‧
Ine hat daz bvͦch ende amen‧
VRowe Maꝛia hie hat ein end‧
Min getihte daz ich dir ſeb‧
Nv bit ich dich dvrch dine gvͦte‧
Daz dv welleſt ſenftez gemvͤte‧
Mir vil armen ſvnder zaigen‧
Vn̄ din genade zv mir naigen‧
Vn̄ erbarme vrowe dich‧
Genædichlich vber mich‧
Gewinne mir dines chindes hvld‧
Daz ich imm͛ ſvnden ſchvlde‧
Voꝛ mines leibes ende gebvze‧
Des hilf mir mvter magt ſvze‧
Ovch ſende ich nv diez bvchelin‧
Von der lieben vrowen min̂‧


### 0172

aller derchriſtenhait gemain̂‧
Dar ſi wizzen wie daz rein̂‧
Marien leben ſirgeweſen‧
Die daz horen vn̄ leſen‧
vn̄ ovch ſchreiben haizen wil‧
Dem geit Maꝛia genaden vil‧
Si hilft im ovch ovz ſin not‧
Daz er nimm͛ boſen tot‧
Gewinnet an des leibes ende‧
Ovch diez bvchelin ich ſende‧
Den bꝛvdern vō dē devtſchē hôvᷤ
Die han ich lang erchoꝛn v̂z‧
Wand ſi gern Maꝛien erent‧
Vn̄ den gelovbē chriſtes ment‧
avch bit ich all vn̄ tvͦn daz chv̄t‧
Dem diez bvch zehantē chvmt‧
Ob ſi vindet iht an dem‧
Dar der warhait wider zêm‧
Sei vn̄ den gelavben ſwache‧
Vn̄ ovch valſche lere mache‧
Daz ſi gar daz ab ſchaben‧
Vn̄ dar niht lang͛ bei in habē‧
Wand ich anders niht enĝer‧
Danne Maꝛien lop vn̄ er̂‧
Den vngelertenvn̄ den affen‧
Den verbevt ich wid͛͛ chlaffen‧
Die ir toꝛhait da mit meldent‧
Daʒ ſi ze aller zeit daz ſcheldēt‧
Daz ſi ſelbe niht enchvnnen‧
Des wellent ſi doch niemē gv̄nē‧
Der noch wil dier bvchelin‧
Bezzern mit den ſinnen ſin̂‧
Vn̄ mit getihte daz meren‧
ze lob Marien vn̄ ʒe eren‧
Dem wil ich gern erlovben daz‧
Ich chan ez niht gemeiſtern bâz‧
alle die an diſem bvͦche‧
Leſent‧ der genad ich ſvͦche‧
Daz ſi wellen haben ſtete‧
Mich dvrch got an ir gebete‧
Vn̄ bitten ih͛n daz er ſich‧
Welle er barmen vber mich‧
Brvder philnp bin ich genant‧
Got iſt mir laider vnerchant‧
In dem oꝛden von tarchvs‧
Geſchriben han ich indem hovs‧
Nv ſagt ditz ſelbe pvͤchelin̂‧
Sand ioſep was maner min̂‧
Der Maꝛien hvͦter was‧
Do ſi ieſus genas‧
Der ſelbe ihē mvz vns geben‧
Troſt dvrch ſiner mvter leben‧
Maꝛien leben get hie vz‧
Nv helf vns ir chint ieſus amn‧
Daz ampt von vnſer vrowē iſt‧
Wol im der ez mit andahe liſt‧
Salne ſtā parens‧
Gegrvzt wis magt an meil‧
Der engel lob der werden hail‧
Dv mvter rain des chvniges hêr‧
Des erd vn̄ himel habent er‧
daz iſt der ſalm der dar nach iſt
Poſt ptum nirge minolaia pul‧
Nach diner traht belib dv magt‧
